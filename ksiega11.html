
<html>

<head>
<META HTTP-EQUIV="Content-type" CONTENT="text/html; charset=utf-8">
<META NAME="Authoring_tool" CONTENT="CS Pajączek 2000 PRO v4.8.1">
<title>Adam Mickiewicz: Pan Tadeusz</title>
</head>

<body background="skora3.jpg" bgproperties="fixed">

<blockquote>
  <hr>
  <font SIZE="4"><h1 ALIGN="center">KSIĘGA JEDENASTA<br>
  </font><font size="5">ROK 1812</font></h1>
  <font SIZE="4"><h2 ALIGN="center">Treść:</h2>
  <h2 ALIGN="center">Wróżby wiosenne - Wkroczenie wojsk - Nabożeństwo - Rehabilitacja
  urzędowa śp. Jacka Soplicy - Z rozmów Gerwazego i Protazego wnosić można bliski
  koniec procesu - Umizgi ułana z dziewczyną - Rozstrzyga się spór o Kusego i Sokoła -
  Zaczem goście zgromadzają się na biesiadę - Przedstawienie wodzom par narzeczonych.</font></h2>
  <hr width="50%" size="1">
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">O roku ów! kto ciebie widział w naszym kraju!</p>
  <p ALIGN="JUSTIFY">Ciebie lud zowie dotąd rokiem urodzaju,</p>
  <p ALIGN="JUSTIFY">A żołnierz rokiem wojny; dotąd lubią starzy</p>
  <p ALIGN="JUSTIFY">O tobie bajać, dotąd pieśń o tobie marzy.</p>
  <p ALIGN="JUSTIFY">Z dawna byłeś niebieskim oznajmiony cudem</font></p>
  <font SIZE="4"><p ALIGN="JUSTIFY">I poprzedzony głuchą wieścią między ludem;</p>
  <p ALIGN="JUSTIFY">Ogarnęło Litwinów serca z wiosny słońcem</p>
  <p ALIGN="JUSTIFY">Jakieś dziwne przeczucie, jak przed świata końcem,</p>
  <p ALIGN="JUSTIFY">Jakieś oczekiwanie tęskne i radośne.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Kiedy pierwszy raz bydło wygnano na wiosnę,</p>
  <p ALIGN="JUSTIFY">Uważano, że chociaż zgłodniałe i chude,</p>
  <p ALIGN="JUSTIFY">Nie biegło na ruń, co już umaiła grudę,</p>
  <p ALIGN="JUSTIFY">Lecz kładło się na rolę i schyliwszy głowy,</p>
  <p ALIGN="JUSTIFY">Ryczało albo żuło swój pokarm zimowy.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">I wieśniacy ciągnący na jarzynę pługi</p>
  <p ALIGN="JUSTIFY">Nie cieszą się, jak zwykle, z końca zimy długi�j,</p>
  <p ALIGN="JUSTIFY">Nie śpiewają piosenek, pracują leniwo,</p>
  <p ALIGN="JUSTIFY">Jakby nie pamiętali na zasiew i żniwo.</p>
  <p ALIGN="JUSTIFY">Co krok wstrzymują woły i podjezdki w bronie</p>
  <p ALIGN="JUSTIFY">I poglądają z trwogą ku zachodniej stronie,</p>
  <p ALIGN="JUSTIFY">Jakby z tej strony miał się objawić cud jaki,</p>
  <p ALIGN="JUSTIFY">I uważają z trwogą wracające ptaki.</p>
  <p ALIGN="JUSTIFY">Bo już bocian przyleciał do rodzinnej sosny</p>
  <p ALIGN="JUSTIFY">I rozpiął skrzydła białe, wczesny sztandar wiosny;</p>
  <p ALIGN="JUSTIFY">A za nim, krzykliwemi nadciągnąwszy pułki,</p>
  <p ALIGN="JUSTIFY">Gromadziły się ponad wodami jaskułki</p>
  <p ALIGN="JUSTIFY">I z ziemi zmarzłej brały błoto na swe domki.</p>
  <p ALIGN="JUSTIFY">W wieczór słychać w zaroślach szept ciągnącej słomki,</font></p>
  <font SIZE="4"><p ALIGN="JUSTIFY">I stada dzikich gęsi szumią ponad lasem,</p>
  <p ALIGN="JUSTIFY">I znużone na popas spadają z hałasem,</p>
  <p ALIGN="JUSTIFY">A w głębi ciemnej nieba wciąż jęczą żurawie.</p>
  <p ALIGN="JUSTIFY">Słysząc to nocni stróże pytają w obawie,</p>
  <p ALIGN="JUSTIFY">Skąd w królestwie skrzydlatem tyle zamieszania,</p>
  <p ALIGN="JUSTIFY">Jaka burza te ptaki tak wcześnie wygania.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Aż oto nowe stada, jakby gilów, siewek</p>
  <p ALIGN="JUSTIFY">I szpaków, stada jasnych kit i chorągiewek</p>
  <p ALIGN="JUSTIFY">Zajaśniały na wzgórkach, spadają na błonie:</font></p>
  <font SIZE="4"><p ALIGN="JUSTIFY">Konnica! dziwne stroje, niewidziane bronie,</font></p>
  <font SIZE="4"><p ALIGN="JUSTIFY">Półk za półkiem, a środkiem, jak stopione śniegi,</p>
  <p ALIGN="JUSTIFY">Płyną drogami kute żelazem szeregi;</font></p>
  <font SIZE="4"><p ALIGN="JUSTIFY">Z lasów czernią się czapki, rzęd bagnetów błyska,</p>
  <p ALIGN="JUSTIFY">Roją się niezliczone piechoty mrowiska.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wszyscy na północ! Rzekłbyś, że wonczas z wyraju</p>
  <p ALIGN="JUSTIFY">Za ptastwem i lud ruszył do naszego kraju,</p>
  <p ALIGN="JUSTIFY">Pędzony niepojętą, instynktową mocą.</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">Konie, ludzie, armaty, orły dniem i nocą</p>
  <p ALIGN="JUSTIFY">Płyną; na niebie górą tu i ówdzie łuny,</p>
  <p ALIGN="JUSTIFY">Ziemia drży, słychać, biją stronami pioruny. -</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wojna! wojna! Nie było w Litwie kąta ziemi,</p>
  <p ALIGN="JUSTIFY">Gdzie by jej huk nie doszedł; pomiędzy ciemnemi</p>
  <p ALIGN="JUSTIFY">Puszczami chłop, którego dziady i rodzice</font></p>
  <font SIZE="4"><p ALIGN="JUSTIFY">Pomarli nie wyjrzawszy za lasu granice,</font></p>
  <font SIZE="4"><p ALIGN="JUSTIFY">Który innych na niebie nie rozumiał krzyków</font></p>
  <font SIZE="4"><p ALIGN="JUSTIFY">Prócz wichrów, a na ziemi prócz bestyi ryków,</font></p>
  <font SIZE="4"><p ALIGN="JUSTIFY">Gości innych nie widział oprócz spółleśników -</p>
  <p ALIGN="JUSTIFY">Teraz widzi: na niebie dziwna łuna pała,</p>
  <p ALIGN="JUSTIFY">W puszczy łoskot, to kula od jakiegoś działa,</font></p>
  <font SIZE="4"><p ALIGN="JUSTIFY">Zbłądziwszy z pola bitwy, dróg w lesie szukała,</p>
  <p ALIGN="JUSTIFY">Rwąc pnie, siekąc gałęzie. Żubr, brodacz sędziwy,</p>
  <p ALIGN="JUSTIFY">Zadrżał we mchu, najeżył długie włosy grzywy,</p>
  <p ALIGN="JUSTIFY">Wstaje na wpół, na przednich nogach się opiera</p>
  <p ALIGN="JUSTIFY">I potrząsając brodą, zdziwiony spoziera</p>
  <p ALIGN="JUSTIFY">Na błyskające nagle między łomem zgliszcze:</p>
  <p ALIGN="JUSTIFY">Był to zbłąkany granat, kręci się, wre, świszcze,</p>
  <p ALIGN="JUSTIFY">Pękł z hukiem jakby piorun; żubr pierwszy raz w życiu</p>
  <p ALIGN="JUSTIFY">Zląkł się i uciekł w głębszem schować się ukryciu.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Bitwa! gdzie? w której stronie? - pytają młodzieńce,</p>
  <p ALIGN="JUSTIFY">Chwytają broń; kobiety wznoszą w niebo ręce;</p>
  <p ALIGN="JUSTIFY">Wszyscy, pewni zwycięstwa, wołają ze łzami:</font></p>
  <font SIZE="4"><p ALIGN="JUSTIFY">&quot;Bóg jest z Napoleonem, Napoleon z nami!&quot;</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">O wiosno! kto cię widział wtenczas w naszym kraju,</p>
  <p ALIGN="JUSTIFY">Pamiętna wiosno wojny, wiosno urodzaju!</p>
  <p ALIGN="JUSTIFY">O wiosno! kto cię widział, jak byłaś kwitnąca</p>
  <p ALIGN="JUSTIFY">Zbożami i trawami, a ludźmi błyszcząca,</p>
  <p ALIGN="JUSTIFY">Obfita we zdarzenia, nadzieją brzemienna!</p>
  <p ALIGN="JUSTIFY">Ja ciebie dotąd widzę, piękna maro senna!</font></p>
  <font SIZE="4"><p ALIGN="JUSTIFY">Urodzony w niewoli, okuty w powiciu,</font></p>
  <font SIZE="4"><p ALIGN="JUSTIFY">Ja tylko jedną taką wiosnę miałem w życiu.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Soplicowo leżało tuż przy wielkiej drodze,</p>
  <p ALIGN="JUSTIFY">Którą od strony Niemna ciągnęli dwaj wodze:</p>
  <p ALIGN="JUSTIFY">Nasz Książę Józef i król westfalski Hieronim.</p>
  <p ALIGN="JUSTIFY">Już zajęli część Litwy od Grodna po Słonim,</p>
  <p ALIGN="JUSTIFY">Gdy król rozkazał wojsku dać trzy dni wytchnienia.</p>
  <p ALIGN="JUSTIFY">Ale polscy żołnierze mimo utrudzenia</p>
  <p ALIGN="JUSTIFY">Skarżyli się, że król im marszu nie dozwala;</font></p>
  <font SIZE="4"><p ALIGN="JUSTIFY">Tak radzi by co prędzej doścignąć Moskala.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">W mieście pobliskim stanął główny sztab
  książęcy,</p>
  <p ALIGN="JUSTIFY">A w Soplicowie oboz czterdziestu tysięcy</p>
  <p ALIGN="JUSTIFY">I ze sztabami swemi jenerał Dąbrowski,</p>
  <p ALIGN="JUSTIFY">Kniaziewicz, Małachowski, Giedrojć i Grabowski.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Późno było, gdy weszli; więc każdy, gdzie może,</p>
  <p ALIGN="JUSTIFY">Zabierają kwatery w zamczysku, we dworze;</font></p>
  <font SIZE="4"><p ALIGN="JUSTIFY">Skoro dano rozkazy, rozstawiono czaty,</font></p>
  <font SIZE="4"><p ALIGN="JUSTIFY">Każdy strudzony poszedł spać do swej komnaty.</p>
  <p ALIGN="JUSTIFY">Z nocą wszystko ucichło: oboz, dwór i pole;</p>
  <p ALIGN="JUSTIFY">Widać tylko, jak cienie, błądzące patrole</p>
  <p ALIGN="JUSTIFY">I gdzieniegdzie błyskania ognisk obozowych,</font></p>
  <font SIZE="4"><p ALIGN="JUSTIFY">Słychać kolejne hasła stanowisk wojskowych.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Spali: gospodarz domu, wodze i żołnierze;</p>
  <p ALIGN="JUSTIFY">Oczu tylko Wojskiego sen słodki nie bierze ;</p>
  <p ALIGN="JUSTIFY">Bo Wojski ma na jutro biesiadę wyprawić,</p>
  <p ALIGN="JUSTIFY">Którą chce dom Sopliców na wiek wieków wsławić:</font></p>
  <font SIZE="4"><p ALIGN="JUSTIFY">Biesiadę godną miłych sercom polskim gości</p>
  <p ALIGN="JUSTIFY">I odpowiednią wielkiej dnia uroczystości,</p>
  <p ALIGN="JUSTIFY">Co jest świętem kościelnem i świętem rodziny;</p>
  <p ALIGN="JUSTIFY">Jutro odbyć się mają trzech par zaręczyny,</p>
  <p ALIGN="JUSTIFY">Zaś jenerał Dąbrowski oświadczył z wieczora,</p>
  <p ALIGN="JUSTIFY">Że chce mieć obiad polski. </font></p>
  <font SIZE="4"><p ALIGN="JUSTIFY">&nbsp;</p>
  </font><p ALIGN="JUSTIFY"><font SIZE="4">Choć spóźniona pora,</p>
  <p ALIGN="JUSTIFY">Wojski zebrał co prędzej z sąsiedztwa kucharzy;</p>
  <p ALIGN="JUSTIFY">Pięciu ich było; służą, on sam gospodarzy.</p>
  <p ALIGN="JUSTIFY">Jako kuchmistrz białym się fartuchem opasał,</p>
  <p ALIGN="JUSTIFY">Wdział szlafmycę, a ręce do łokciów zakasał;</p>
  <p ALIGN="JUSTIFY">W ręku ma plackę muszą, owad lada jaki</font></p>
  <font SIZE="4"><p ALIGN="JUSTIFY">Odpędza wpadający chciwie na przysmaki;</p>
  <p ALIGN="JUSTIFY">Drugą ręką przetarte okulary włożył,</p>
  <p ALIGN="JUSTIFY">Dobył z zanadrza księgę, odwinął, otworzył.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Księga ta miała tytuł: <i>Kucharz doskonały</i>.</font></p>
  <font SIZE="4"><p ALIGN="JUSTIFY">W niej spisane dokładnie wszystkie specyjały</p>
  <p ALIGN="JUSTIFY">Stołów polskich; podług niej Hrabia na Tęczynie</p>
  <p ALIGN="JUSTIFY">Dawał owe biesiady we włoskiej krainie,</p>
  <p ALIGN="JUSTIFY">Którym się Ojciec Święty Urban Ósmy dziwił;</p>
  <p ALIGN="JUSTIFY">Podług niej później Karol Kochanku-Radziwiłł,</p>
  <p ALIGN="JUSTIFY">Gdy przyjmował w Nieświżu króla Stanisława,</p>
  <p ALIGN="JUSTIFY">Sprawił pamiętną ową ucztę, której sława</p>
  <p ALIGN="JUSTIFY">Dotąd żyje na Litwie we gminnej powieści.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Co Wojski wyczytawszy pojmie i obwieści,</p>
  <p ALIGN="JUSTIFY">To natychmiast kucharze robią umiejętni.</p>
  <p ALIGN="JUSTIFY">Wre robota, pięćdziesiąt nożów w stoły tętni,</p>
  <p ALIGN="JUSTIFY">Zwijają się kuchciki czarne jak szatany:</p>
  <p ALIGN="JUSTIFY">Ci niosą drwa, ci z mlekiem i z winem sagany,</p>
  <p ALIGN="JUSTIFY">Leją w kotły, skowrody, w rądle, dym wybucha;</font></p>
  <font SIZE="4"><p ALIGN="JUSTIFY">Dwóch kuchcików przy piecu siedzi, w mieszki dmucha.</font></p>
  <font SIZE="4"><p ALIGN="JUSTIFY">Wojski, ażeby ogień tem łacniej rozpalać,</p>
  <p ALIGN="JUSTIFY">Rozkazał stopionego masła na drwa nalać</font></p>
  <font SIZE="4"><p ALIGN="JUSTIFY">(Zbytek ten dozwolony jest w dostatnim domu).</font></p>
  <font SIZE="4"><p ALIGN="JUSTIFY">Kuchciki sypią w ogień suche pęki łomu.</font></p>
  <font SIZE="4"><p ALIGN="JUSTIFY">Inni na rożny sadzą ogromne pieczenie</p>
  <p ALIGN="JUSTIFY">Wołowe, sarnie, cąbry dzicze i jelenie;</p>
  <p ALIGN="JUSTIFY">Ci skubią stosy ptastwa; lecą puchów chmury,</p>
  <p ALIGN="JUSTIFY">Obnażają się głuszce, cietrzewie i kury.</p>
  <p ALIGN="JUSTIFY">Lecz kur niewiele było; od owej wyprawy,</p>
  <p ALIGN="JUSTIFY">Którą w czasie zajazdu Dobrzyński Sak krwawy</p>
  <p ALIGN="JUSTIFY">Zrobił na kurnik, kędy Zosi gospodarstwo</p>
  <p ALIGN="JUSTIFY">Zniszczył, nie zostawiwszy sztuki na lekarstwo -</p>
  <p ALIGN="JUSTIFY">Jeszcze nie mogło ptastwem zakwitnąć na nowo</p>
  <p ALIGN="JUSTIFY">Sławne niegdyś ze drobiu swego Soplicowo.</p>
  <p ALIGN="JUSTIFY">Zresztą zaś mięs wszelkich był wielki dostatek,</p>
  <p ALIGN="JUSTIFY">Co się zgromadzić dało i z domu, i z jatek,</p>
  <p ALIGN="JUSTIFY">I z lasów, i z sąsiedztwa, z bliska i z daleka:</p>
  <p ALIGN="JUSTIFY">Rzekłbyś, ptasiego tylko niedostaje mleka.</font></p>
  <font SIZE="4"><p ALIGN="JUSTIFY">Dwie rzeczy, których hojny pan uczty szuka,</font></p>
  <font SIZE="4"><p ALIGN="JUSTIFY">Łączą się w Soplicowie: dostatek i sztuka.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Już wschodził uroczysty </p>
  <p ALIGN="JUSTIFY">dzień N a j ś w i ę t s z e j P a n n y</p>
  <p ALIGN="JUSTIFY">K w i e t n e j. Pogoda była prześliczna, czas ranny,</p>
  <p ALIGN="JUSTIFY">Niebo czyste, wokoło ziemi obciągnięte,</p>
  <p ALIGN="JUSTIFY">Jako morze wiszące, ciche, wklęsło-wgięte;</p>
  <p ALIGN="JUSTIFY">Kilka gwiazd świeci z głębi, jako perły ze dna</p>
  <p ALIGN="JUSTIFY">Przez fale; z boku chmurka biała, sama jedna,</font></p>
  <font SIZE="4"><p ALIGN="JUSTIFY">Podlatuje i skrzydła w błękicie zanurza,</p>
  <p ALIGN="JUSTIFY">Podobne do niknących piór Anioła Stróża,</p>
  <p ALIGN="JUSTIFY">Który nocną modlitwą ludzi przytrzymany</p>
  <p ALIGN="JUSTIFY">Spóźnił się, śpieszy wracać między spółniebiany.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Już ostatnie perły gwiazd zamierzchły i na dnie</p>
  <p ALIGN="JUSTIFY">Niebios zgasły, i niebo środkiem czoła bladnie,</p>
  <p ALIGN="JUSTIFY">Prawą skronią złożone na wezgłowiu cieni,</p>
  <p ALIGN="JUSTIFY">Jeszcze smagławe, lewą coraz się rumieni;</p>
  <p ALIGN="JUSTIFY">A dalej okrąg, jakby powieka szeroka,</p>
  <p ALIGN="JUSTIFY">Rozsuwa się i w środku widać białek oka,</p>
  <p ALIGN="JUSTIFY">Widać tęczę, źrenicę - już promień wytrysnął,</p>
  <p ALIGN="JUSTIFY">Po okrągłych niebiosach wygięty przebłysnął</p>
  <p ALIGN="JUSTIFY">I w białej chmurce jako złoty grot zawisnął.</p>
  <p ALIGN="JUSTIFY">Na ten strzał, na dnia hasło, pęk ogniów wylata,</p>
  <p ALIGN="JUSTIFY">Tysiąc rac krzyżuje się po okręgu świata,</p>
  <p ALIGN="JUSTIFY">A oko słońca weszło. Jeszcze nieco senne</p>
  <p ALIGN="JUSTIFY">Przymruża się, drżąc wstrząsa swe rzęsy promienne,</p>
  <p ALIGN="JUSTIFY">Siedmią barw błyszczy razem: szafirowe razem,</p>
  <p ALIGN="JUSTIFY">Razem krwawi się w rubin i żółknie topazem,</p>
  <p ALIGN="JUSTIFY">Aż rozlśniło się jako kryształ przezroczyste,</p>
  <p ALIGN="JUSTIFY">Potem jak brylant światłe, na koniec ogniste,</p>
  <p ALIGN="JUSTIFY">Jak księżyc wielkie, jako gwiazda migające:</p>
  <p ALIGN="JUSTIFY">Tak po nieźmiernem niebie szło samotne słońce.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Dziś pospólstwo litewskie z całej okolicy</p>
  <p ALIGN="JUSTIFY">Zebrało się przed wschodem wokoło kaplicy,</p>
  <p ALIGN="JUSTIFY">Jak gdyby na nowego ogłoszenie cudu.</p>
  <p ALIGN="JUSTIFY">Zbiór ten pochodził w części z pobożności ludu,</p>
  <p ALIGN="JUSTIFY">A w części z ciekawości: bo dziś w Soplicowie</p>
  <p ALIGN="JUSTIFY">Na nabożeństwie mają być jenerałowie,</p>
  <p ALIGN="JUSTIFY">Sławni dowódcy owi naszych legijonów,</p>
  <p ALIGN="JUSTIFY">Których lud znał imiona i czcił jak patronów,</p>
  <p ALIGN="JUSTIFY">Których wszystkie tułactwa, wyprawy i bitwy</p>
  <p ALIGN="JUSTIFY">Były ewangeliją narodową Litwy.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Już przyszło oficerów kilku, tłum żołnierzy;</font></p>
  <font SIZE="4"><p ALIGN="JUSTIFY">Lud ich otacza, patrzy, ledwie oczom wierzy,</font></p>
  <font SIZE="4"><p ALIGN="JUSTIFY">Oglądając rodaków mundury noszących,</p>
  <p ALIGN="JUSTIFY">Zbrojnych, wolnych i polskim językiem mówiących.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wyszła msza. Nie obejmie świątynia maleńka</p>
  <p ALIGN="JUSTIFY">Całego zgromadzenia; lud na trawie klęka,</p>
  <p ALIGN="JUSTIFY">Patrząc we drzwi kaplicy, odkrywają głowy:</p>
  <p ALIGN="JUSTIFY">Włos litewskiego ludu, biały albo płowy,</p>
  <p ALIGN="JUSTIFY">Pozłacał się jako łan dojrzałego żyta;</p>
  <p ALIGN="JUSTIFY">Gdzieniegdzie kraśna główka dziewicza wykwita,</p>
  <p ALIGN="JUSTIFY">Ubrana w świeże kwiaty albo w pawie oczy</p>
  <p ALIGN="JUSTIFY">I wstęgi rozplecione, ozdoby warkoczy,</p>
  <p ALIGN="JUSTIFY">Śród głów męskich, jak w zbożu bławat i kąkole.</p>
  <p ALIGN="JUSTIFY">Klęczący różnobarwny tłum okrywa pole,</font></p>
  <font SIZE="4"><p ALIGN="JUSTIFY">A na głos dzwonka, niby na wiatru powianie,</p>
  <p ALIGN="JUSTIFY">Chylą się wszystkie głowy jak kłosy na łanie.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wieśniaczki dziś na ołtarz Matki Zbawiciela</p>
  <p ALIGN="JUSTIFY">Niosą pierwszy dar wiosny, świeże snopki ziela;</p>
  <p ALIGN="JUSTIFY">Wszystko wkoło ubrane w bukiety i w wianki:</p>
  <p ALIGN="JUSTIFY">Ołtarz, obraz, a nawet dzwonnica i ganki.</p>
  <p ALIGN="JUSTIFY">Czasem poranny wietrzyk, gdy ze wschodu wionie,</font></p>
  <font SIZE="4"><p ALIGN="JUSTIFY">Zrywa wianki i rzuca na klęczących skronie,</font></p>
  <font SIZE="4"><p ALIGN="JUSTIFY">I rozlewa jak z mszalnej kadzielnicy wonie.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">A gdy w kościele było po mszy i kazaniu,</p>
  <p ALIGN="JUSTIFY">Wyszedł przewodniczący całemu zebraniu</font></p>
  <font SIZE="4"><p ALIGN="JUSTIFY">Podkomorzy, niedawno przez powiatu stany</font></p>
  <font SIZE="4"><p ALIGN="JUSTIFY">Zgodnie konfederackim marszałkiem obrany.</p>
  <p ALIGN="JUSTIFY">Miał mundur województwa: żupan złotem szyty,</p>
  <p ALIGN="JUSTIFY">Kontusz gredyturowy z frędzlą i pas lity,</p>
  <p ALIGN="JUSTIFY">Przy którym karabela z głownią jaszczurową;</p>
  <p ALIGN="JUSTIFY">Na szyi świecił wielką szpinką brylantową;</font></p>
  <font SIZE="4"><p ALIGN="JUSTIFY">Konfederatka biała, a na niej pęk gruby</p>
  <p ALIGN="JUSTIFY">Drogich piórek; były to białych czapel czuby</p>
  <p ALIGN="JUSTIFY">(Na fest kładnie się tylko kitka tak bogata,</p>
  <p ALIGN="JUSTIFY">Której każde pióreczko kosztuje dukata).</p>
  <p ALIGN="JUSTIFY">Tak ubrany, na wzgórek wstąpił przed kościołem,</p>
  <p ALIGN="JUSTIFY">Wieśniacy i żołnierstwo ścisnęło się kołem.</font></p>
  <font SIZE="4"><p ALIGN="JUSTIFY">On rzekł :</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Bracia! Ogłosił wam ksiądz na ambonie</p>
  <p ALIGN="JUSTIFY">Wolność, którą Cesarz-Król przywrócił Koronie,</p>
  <p ALIGN="JUSTIFY">A teraz Litewskiemu Księstwu, Polszcze cał�j</p>
  <p ALIGN="JUSTIFY">Przywraca; słyszeliście rządowe uchwały</p>
  <p ALIGN="JUSTIFY">I zwołujące walny sejm uniwersały.</p>
  <p ALIGN="JUSTIFY">Ja tylko mam słów parę przemówić do gminy</p>
  <p ALIGN="JUSTIFY">W rzeczy, która się tycze Sopliców rodziny,</font></p>
  <font SIZE="4"><p ALIGN="JUSTIFY">Tutejszych panów. </p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Cała pomni okolica,</p>
  <p ALIGN="JUSTIFY">Co tu zbroił nieboszczyk - pan Jacek Soplica;</font></p>
  <font SIZE="4"><p ALIGN="JUSTIFY">Ale kiedy o grzechach jego wszyscy wiecie,</font></p>
  <font SIZE="4"><p ALIGN="JUSTIFY">Czas i zasługi jego ogłosić na świecie:</font></p>
  <font SIZE="4"><p ALIGN="JUSTIFY">Obecni tu są naszych wojsk jenerałowie,</p>
  <p ALIGN="JUSTIFY">Od których usłyszałem wszystko, co wam mowię.</p>
  <p ALIGN="JUSTIFY">Ten Jacek nie był umarł (jak głoszono) w Rzymie,</p>
  <p ALIGN="JUSTIFY">Tylko odmienił życie dawne, stan i imię;</p>
  <p ALIGN="JUSTIFY">A wszystkie przeciw Bogu i Ojczyźnie winy</p>
  <p ALIGN="JUSTIFY">Zgładził przez żywot święty i przez wielkie czyny.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">On to pod Hohenlinden, gdy Ryszpans jenerał</p>
  <p ALIGN="JUSTIFY">Na pół pobity już się do odwrotu zbierał,</p>
  <p ALIGN="JUSTIFY">Nie wiedząc, że Kniaziewicz ciągnie ku odsieczy,</p>
  <p ALIGN="JUSTIFY">On to Jacek, zwan Robak, śród grotów i mieczy</p>
  <p ALIGN="JUSTIFY">Przeniosł od Kniaziewicza listy Ryszpansowi,</font></p>
  <font SIZE="4"><p ALIGN="JUSTIFY">Donoszące, że nasi biorą tył wrogowi.</p>
  <p ALIGN="JUSTIFY">On potem w Hiszpaniji, gdy nasze ułany</p>
  <p ALIGN="JUSTIFY">Zdobyły Samosiery grzbiet oszańcowany,</p>
  <p ALIGN="JUSTIFY">Obok Kozietulskiego był ranny dwa razy!</p>
  <p ALIGN="JUSTIFY">Następnie, jak wysłaniec, z tajnemi rozkazy</p>
  <p ALIGN="JUSTIFY">Biegał po różnych stronach ducha ludzi badać,</font></p>
  <font SIZE="4"><p ALIGN="JUSTIFY">Towarzystwa tajemne wiązać i zakładać;</p>
  <p ALIGN="JUSTIFY">Na koniec w Soplicowie, w swem ojczystym gnieździe,</p>
  <p ALIGN="JUSTIFY">Gdy gotował powstanie, zginął na zajeździe.</p>
  <p ALIGN="JUSTIFY">Właśnie o jego śmierci nadeszła wiadomość</p>
  <p ALIGN="JUSTIFY">Do Warszawy w tę chwilę, gdy Cesarz Jegomość</p>
  <p ALIGN="JUSTIFY">Raczył mu dać za dawne czyny bohaterskie</font></p>
  <font SIZE="4"><p ALIGN="JUSTIFY">Legiji Honorowej znaki kawalerskie.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Owoż te wszystkie rzeczy mając na uwadze,</p>
  <p ALIGN="JUSTIFY">Ja, reprezentujący województwa władzę,</p>
  <p ALIGN="JUSTIFY">Moją konfederacką ogłaszam wam laską:</p>
  <p ALIGN="JUSTIFY">Że Jacek wierną służbą i cesarską łaską</p>
  <p ALIGN="JUSTIFY">Zniósł infamiji plamę, powraca do cześci</p>
  <p ALIGN="JUSTIFY">I znowu się w rzęd prawych patryjotów mieści;</p>
  <p ALIGN="JUSTIFY">Więc kto będzie śmiał Jacka zmarłego rodzinie</p>
  <p ALIGN="JUSTIFY">Wspomnieć kiedy o dawnej, zagładzonej winie,</p>
  <p ALIGN="JUSTIFY">Ten podpadnie za karę takiego wyrzutu</p>
  <p ALIGN="JUSTIFY">Gravis notae maculae, wedle słów Statutu</p>
  <p ALIGN="JUSTIFY">Karzących tak militem, jak i skartabela,</p>
  <p ALIGN="JUSTIFY">Co by siał infamiją na obywatela;</font></p>
  <font SIZE="4"><p ALIGN="JUSTIFY">A że teraz jest równość, więc artykuł trzeci</p>
  <p ALIGN="JUSTIFY">Obowiązuje równie i mieszczan, i kmieci.</p>
  <p ALIGN="JUSTIFY">Ten wyrok marszałkowski pan pisarz umieści</p>
  <p ALIGN="JUSTIFY">W aktach jeneralności, a woźny obwieści.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Co się tycze Legiji Honorowej krzyża,</p>
  <p ALIGN="JUSTIFY">Że późno przyszedł, nic to sławie nie ubliża;</p>
  <p ALIGN="JUSTIFY">Jeśli Jackowi nie mógł służyć ku ozdobie,</p>
  <p ALIGN="JUSTIFY">Niech służy ku pamiątce, wieszam go na grobie.</p>
  <p ALIGN="JUSTIFY">Trzy dni tu będzie wisiał, potem do kaplicy</p>
  <p ALIGN="JUSTIFY">Złoży się jako wotum dla Boga Rodzicy&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">To powiedziawszy, order wydobył z pokrowca</p>
  <p ALIGN="JUSTIFY">I zawiesił na skromnym krzyżyku grobowca</p>
  <p ALIGN="JUSTIFY">Uwiązaną w kokardę wstążeczkę czerwoną</p>
  <p ALIGN="JUSTIFY">I krzyż biały gwiaździsty ze złotą koroną;</p>
  <p ALIGN="JUSTIFY">Przeciw słońcu promienie gwiazdy zajaśniały</p>
  <p ALIGN="JUSTIFY">Jako ostatni odbłysk ziemskiej Jacka chwały.</p>
  <p ALIGN="JUSTIFY">Tymczasem lud na klęczkach Anioł Pański mowi,</p>
  <p ALIGN="JUSTIFY">Upraszając o wieczny pokój grzesznikowi;</font></p>
  <font SIZE="4"><p ALIGN="JUSTIFY">Sędzia obchodzi gości i wiejską gromadę,</p>
  <p ALIGN="JUSTIFY">Wszystkich do Soplicowa wzywa na biesiadę.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Ale na przyźbie domu usiedli dwaj starce,</p>
  <p ALIGN="JUSTIFY">Mając u kolan pełne miodu dwa półgarce;</p>
  <p ALIGN="JUSTIFY">Patrzą w sad, gdzie wśród pączków barwistego maku</p>
  <p ALIGN="JUSTIFY">Stał ułan jak słonecznik w błyszczącym kołpaku</p>
  <p ALIGN="JUSTIFY">Strojnym blachą złocistą i piórem koguta;</p>
  <p ALIGN="JUSTIFY">Przy nim dziewczę, w zielonej sukience jak ruta</p>
  <p ALIGN="JUSTIFY">Pozioma, wznosi oczki błękitne jak bratki</p>
  <p ALIGN="JUSTIFY">Ku oczom chłopca; dalej panny rwały kwiatki</p>
  <p ALIGN="JUSTIFY">Po ogrodzie, umyślnie odwracając głowy</font></p>
  <font SIZE="4"><p ALIGN="JUSTIFY">Od kochanków, żeby im nie mięszać rozmowy.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Ale starce miód piją, tabakierką z kory</p>
  <p ALIGN="JUSTIFY">Częstując się nawzajem, toczą rozhowory.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Tak, tak, mój Protazeńku&quot; - rzekł klucznik
  Gerwazy.</p>
  <p ALIGN="JUSTIFY">&quot;Tak, tak, mój Gerwazeńku&quot; - rzekł woźny Protazy.</font></p>
  <font SIZE="4"><p ALIGN="JUSTIFY">&quot;Tak to, tak!&quot; - powtórzyli zgodnie kilka
  razy,</font></p>
  <font SIZE="4"><p ALIGN="JUSTIFY">Kiwając w takt głowami; wreszcie Woźny rzecze:</p>
  <p ALIGN="JUSTIFY">&quot;Iż proces nasz skończy się dziwnie, ja nie przeczę;</p>
  <p ALIGN="JUSTIFY">Wszakże były przykłady; pamiętam procesy,</p>
  <p ALIGN="JUSTIFY">W których się działy gorsze niż u nas ekscesy,</p>
  <p ALIGN="JUSTIFY">A intercyza cały zakończyła kłopot:</font></p>
  <font SIZE="4"><p ALIGN="JUSTIFY">Tak z Borzdobohatymi pogodził się Łopot,</p>
  <p ALIGN="JUSTIFY">Krepsztulowie z Kupściami, Putrament z Pikturną,</p>
  <p ALIGN="JUSTIFY">Z Odyńcami Mackiewicz, z Kwileckimi Turno.</p>
  <p ALIGN="JUSTIFY">Co mówię! wszak Polacy miewali zamieszki</p>
  <p ALIGN="JUSTIFY">Z Litwą gorsze niżeli z Soplicą Horeszki,</p>
  <p ALIGN="JUSTIFY">A gdy na rozum wzięła królowa Jadwiga,</p>
  <p ALIGN="JUSTIFY">To się bez sądów owa skończyła intryga.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Dobrze, gdy strony mają panny albo wdowy</font></p>
  <font SIZE="4"><p ALIGN="JUSTIFY">Na wydaniu: to zawsze kompromis gotowy.</font></p>
  <font SIZE="4"><p ALIGN="JUSTIFY">Najdłuższy proces zwykle bywa z duchowieństwem</p>
  <p ALIGN="JUSTIFY">Katolickiem albo też z bliskiem pokrewieństwem,</p>
  <p ALIGN="JUSTIFY">Bo wtenczas sprawy skończyć nie można małżeństwem.</p>
  <p ALIGN="JUSTIFY">Stąd to Lachy z Rusami w sporach nieskończonych,</p>
  <p ALIGN="JUSTIFY">Idąc z Lecha i Rusa, dwu braci rodzonych;</p>
  <p ALIGN="JUSTIFY">Stąd się tyle procesów litewskich ciągnęło</p>
  <p ALIGN="JUSTIFY">Długo z księżmi Krzyżaki, aż wygrał Jagiełło.</p>
  <p ALIGN="JUSTIFY">Stąd na koniec pendebat długo przed aktami</p>
  <p ALIGN="JUSTIFY">Sławny ów proces Rymszów z dominikanami,</font></p>
  <font SIZE="4"><p ALIGN="JUSTIFY">Aż wygrał wreszcie syndyk klasztorny ksiądz Dymsza,</p>
  <p ALIGN="JUSTIFY">Skąd jest przysłowie: Większy Pan Bóg niż pan Rymsza;</p>
  <p ALIGN="JUSTIFY">Ja zaś dołożę: lepszy miód od Scyzoryka&quot;.</p>
  <p ALIGN="JUSTIFY">To mówiąc, półgarcówką przepił do Klucznika.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Prawda! prawda! - rzekł na to Gerwazy wzruszony.
  -</font></p>
  <font SIZE="4"><p ALIGN="JUSTIFY">Dziwneć to były losy tej naszej Korony</p>
  <p ALIGN="JUSTIFY">I naszej Litwy! wszak to jak małżonków dwoje!</p>
  <p ALIGN="JUSTIFY">Bóg złączył, a czart dzieli, Bóg swoje, czart swoje!</p>
  <p ALIGN="JUSTIFY">Ach, bracie Protazeńku! że to oczy nasze</p>
  <p ALIGN="JUSTIFY">Widzą! że znowu do nas ci Koronijasze</p>
  <p ALIGN="JUSTIFY">Zawitali! Służyłem ja z nimi przed laty,</font></p>
  <font SIZE="4"><p ALIGN="JUSTIFY">Pamiętam, dzielne były z nich konfederaty!</p>
  <p ALIGN="JUSTIFY">Gdyby nieboszczyk pan mój Stolnik dożył chwili!</p>
  <p ALIGN="JUSTIFY">O Jacku! Jacku! - lecz cóż będziemy kwilili?</p>
  <p ALIGN="JUSTIFY">Skoro dziś znowu Litwa łączy się z Koroną,</p>
  <p ALIGN="JUSTIFY">Toć tem samym już wszystko zgodzono, zgładzono&quot;.</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">&quot;I to dziw - rzekł Protazy - że o tej to Zosi,</p>
  <p ALIGN="JUSTIFY">O której rękę teraz nasz Tadeusz prosi,</p>
  <p ALIGN="JUSTIFY">Było przed rokiem omen, jakoby znak z nieba!&quot;</p>
  <p ALIGN="JUSTIFY">&quot;Panną Zofiją - przerwał Klucznik - zwać ją trzeba,</p>
  <p ALIGN="JUSTIFY">Bo już dorosła, nie jest dziewczyną maluczką,</font></p>
  <font SIZE="4"><p ALIGN="JUSTIFY">Przy tym z krwi dygnitarskiej, jest Stolnika
  wnuczką&quot;.</p>
  <p ALIGN="JUSTIFY">&quot;Owoż - kończył Protazy - był to znak proroczy</p>
  <p ALIGN="JUSTIFY">O jej losie, widziałem znak na własne oczy.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Przed rokiem tu siedziała w święto czeladź nasza</p>
  <p ALIGN="JUSTIFY">Pijąc miód, alić patrzym: pęc, pada z poddasza</p>
  <p ALIGN="JUSTIFY">Dwóch wroblów bijących się, oba samcy stare,</font></p>
  <font SIZE="4"><p ALIGN="JUSTIFY">Jeden, młodszy cokolwiek, miał podgarle szare,</p>
  <p ALIGN="JUSTIFY">Drugi czarne; dalejże tłuc się po podwórzu,</p>
  <p ALIGN="JUSTIFY">Przewracać kulki, że aż zaryli się w kurzu;</p>
  <p ALIGN="JUSTIFY">My patrzym, a tymczasem szepcą sobie sługi,</p>
  <p ALIGN="JUSTIFY">Że ten czarny niech będzie Horeszko, a drugi</p>
  <p ALIGN="JUSTIFY">Soplica; więc ilekroć szary był na górze,</p>
  <p ALIGN="JUSTIFY">Krzyczą: &lt;&lt;Wiwat Soplica! pfe, Horeszki tchórze!&gt;&gt;</p>
  <p ALIGN="JUSTIFY">A gdy spadał, wołali: &lt;&lt;Popraw się, Soplica!</p>
  <p ALIGN="JUSTIFY">Nie daj się magnatowi, to wstyd na szlachcica!&gt;&gt;</p>
  <p ALIGN="JUSTIFY">Tak śmiejąc się czekamy, kto kogo pokona;</p>
  <p ALIGN="JUSTIFY">Wtem Zosieńka, nad ptastwem litością wzruszona,</p>
  <p ALIGN="JUSTIFY">Podbiegła i nakryła rączką te rycerze;</p>
  <p ALIGN="JUSTIFY">Jeszcze się w ręku bili, aż leciało pierze,</p>
  <p ALIGN="JUSTIFY">Taka była zawziętość w tem maleńkiem lichu.</p>
  <p ALIGN="JUSTIFY">Baby, patrząc na Zosię, gadały po cichu,</p>
  <p ALIGN="JUSTIFY">Że pewnie przeznaczeniem będzie tej dziewczyny</p>
  <p ALIGN="JUSTIFY">Pogodzić dwie od dawna zwaśnione rodziny.</p>
  <p ALIGN="JUSTIFY">A widzę, że się dzisiaj ziścił omen babi.</p>
  <p ALIGN="JUSTIFY">Prawdać to, że naonczas myślano o Hrabi,</p>
  <p ALIGN="JUSTIFY">Nie zaś o Tadeuszu&quot;. </font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">Na to Klucznik rzecze:</font></p>
  <font SIZE="4"><p ALIGN="JUSTIFY">&quot;Dziwne są sprawy w świecie; kto wszystko
  dociecze!</p>
  <p ALIGN="JUSTIFY">Ja też powiem Waszeci rzecz, choć nie tak cudną</font></p>
  <font SIZE="4"><p ALIGN="JUSTIFY">Jak ów omen, a przecież do pojęcia trudną.</p>
  <p ALIGN="JUSTIFY">Wiesz, iż dawniej rad bym był Sopliców rodzinę</p>
  <p ALIGN="JUSTIFY">W łyżce wody utopić; a tego chłopczynę,</p>
  <p ALIGN="JUSTIFY">Tadeusza, od dziecka nieźmierniem polubił.</p>
  <p ALIGN="JUSTIFY">Uważałem, że gdy się z chłopiętami czubił,</p>
  <p ALIGN="JUSTIFY">Zawsze ich zbił; więc ilekroć do zamku biegał,</p>
  <p ALIGN="JUSTIFY">Jam go zawsze do trudnych imprezów podżegał.</p>
  <p ALIGN="JUSTIFY">Wszystko mu się udało; czy wydrzeć gołębie</p>
  <p ALIGN="JUSTIFY">Na wieży, czy jemiołę oberwać na dębie,</p>
  <p ALIGN="JUSTIFY">Czyli z najwyższej sosny złupić wronie gniazdo,</p>
  <p ALIGN="JUSTIFY">Wszystko umiał; myśliłem: pod szczęśliwą gwiazdą</p>
  <p ALIGN="JUSTIFY">Urodził się ten chłopiec; szkoda, że Soplica!</p>
  <p ALIGN="JUSTIFY">Któż by zgadł, że w nim zamku powitam dziedzica,</p>
  <p ALIGN="JUSTIFY">Męża panny Zofiji, mej Wielmożnej Pani!&quot;</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tu skończyli rozmowę, piją zadumani,</p>
  <p ALIGN="JUSTIFY">Słychać tylko niekiedy te krótkie wyrazy:</font></p>
  <font SIZE="4"><p ALIGN="JUSTIFY">&quot;Tak, tak, Panie Gerwazy&quot;. - &quot;Tak, Panie
  Protazy&quot;.</p>
  <p ALIGN="JUSTIFY">&nbsp;</p>
  <p ALIGN="JUSTIFY">Przyzba tykała kuchni, której okna stały</p>
  <p ALIGN="JUSTIFY">Otworem i dym jako z pożaru buchały,</p>
  <p ALIGN="JUSTIFY">Aż z kłębów dymu, niby biała gołębica,</p>
  <p ALIGN="JUSTIFY">Mignęła świecąca się kuchmistrza szlafmyca.</p>
  <p ALIGN="JUSTIFY">Wojski przez okno kuchni, ponad starców głowy</p>
  <p ALIGN="JUSTIFY">Wytknąwszy głowę, milczkiem słuchał ich rozmowy</p>
  <p ALIGN="JUSTIFY">I podał im nareszcie filiżanki spodek</p>
  <p ALIGN="JUSTIFY">Pełen biszkoktów, mówiąc: &quot;Zakąście wasz miodek.</p>
  <p ALIGN="JUSTIFY">A ja wam też opowiem historią ciekawą</p>
  <p ALIGN="JUSTIFY">Sporu, który miał bitwą zakończyć się krwawą,</p>
  <p ALIGN="JUSTIFY">Gdy polujący w głębi nalibockich lasów</p>
  <p ALIGN="JUSTIFY">Rejtan wypłatał sztukę książęciu Denassów.</font></p>
  <font SIZE="4"><p ALIGN="JUSTIFY">Tej sztuki omal własnem nie przypłacił zdrowiem;</p>
  <p ALIGN="JUSTIFY">Jam kłótnię panów zgodził, jak to wam opowiem&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Ale Wojskiego powieść przerwali kucharze</p>
  <p ALIGN="JUSTIFY">Pytając, komu serwis ustawiać rozkaże.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wojski odszedł, a starcy, zaczerpnąwszy miodu,</p>
  <p ALIGN="JUSTIFY">Zadumani zwrócili oczy w głąb ogrodu,</font></p>
  <font SIZE="4"><p ALIGN="JUSTIFY">Gdzie ów dorodny ułan rozmawiał z panienką.</p>
  <p ALIGN="JUSTIFY">Właśnie ułan ująwszy jej dłoń lewą ręką</p>
  <p ALIGN="JUSTIFY">(Prawą miał na temlaku, widać, że był ranny),</p>
  <p ALIGN="JUSTIFY">Z takiemi odezwał się słowami do panny:</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Zofijo, musisz to mnie koniecznie powiedzieć,</p>
  <p ALIGN="JUSTIFY">Nim zamienim pierścionki, muszę o tem wiedzieć.</p>
  <p ALIGN="JUSTIFY">I cóż, że przeszłej zimy byłaś już gotowa</p>
  <p ALIGN="JUSTIFY">Dać słowo mnie? Ja wtenczas nie przyjąłem słowa:</p>
  <p ALIGN="JUSTIFY">Bo i cóż mi po takiem wymuszonem słowie?</p>
  <p ALIGN="JUSTIFY">Wtenczas bawiłem bardzo krótko w Soplicowie;</p>
  <p ALIGN="JUSTIFY">Nie byłem taki próżny, ażebym się łudził,</p>
  <p ALIGN="JUSTIFY">Żem jednem mem spójrzeniem miłość w tobie wzbudził.</p>
  <p ALIGN="JUSTIFY">Ja nie fanfaron; chciałem mą własną zasługą</p>
  <p ALIGN="JUSTIFY">Zyskać twe względy, choćby przyszło czekać długo.</p>
  <p ALIGN="JUSTIFY">Teraz jesteś łaskawa twe słowo powtórzyć;</p>
  <p ALIGN="JUSTIFY">Czymże na tyle łaski umiałem zasłużyć?</p>
  <p ALIGN="JUSTIFY">Może mnie bierzesz, Zosiu, nie tak z przywiązania,</font></p>
  <font SIZE="4"><p ALIGN="JUSTIFY">Tylko że stryj i ciotka do tego cię skłania;</p>
  <p ALIGN="JUSTIFY">Ale małżeństwo, Zosiu, jest rzecz wielkiej wagi;</p>
  <p ALIGN="JUSTIFY">Radź się serca własnego, niczyjej powagi</p>
  <p ALIGN="JUSTIFY">Tu nie słuchaj, ni stryja groźb, ni namów cioci;</p>
  <p ALIGN="JUSTIFY">Jeśli nie czujesz dla mnie nic oprócz dobroci,</p>
  <p ALIGN="JUSTIFY">Możem te zaręczyny czas jakiś odwlekać;</p>
  <p ALIGN="JUSTIFY">Więzić twej woli nie chcę, będziem, Zosiu, czekać.</p>
  <p ALIGN="JUSTIFY">Nic nas nie nagli, zwłaszcza że wczora wieczorem</p>
  <p ALIGN="JUSTIFY">Dano mi rozkaz zostać w Litwie instruktorem</p>
  <p ALIGN="JUSTIFY">W pułku tutejszym, nim się z mych ran nie wyleczę.</p>
  <p ALIGN="JUSTIFY">I cóż, kochana Zosiu?&quot;</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">Na to Zosia rzecze,</font></p>
  <font SIZE="4"><p ALIGN="JUSTIFY">Wznosząc głowę i patrząc w oczy mu nieśmiało:</p>
  <p ALIGN="JUSTIFY">&quot;Nie pamiętam już dobrze, co się dawniej działo;</p>
  <p ALIGN="JUSTIFY">Wiem, że wszyscy mówili, iż za mąż iść trzeba</p>
  <p ALIGN="JUSTIFY">Za Pana; ja się zawsze zgadzam z wolą Nieba</p>
  <p ALIGN="JUSTIFY">I z wolą starszych&quot;. Potem, spuściwszy oczęta,</p>
  <p ALIGN="JUSTIFY">Dodała: &quot;Przed odjazdem, jeśli Pan pamięta,</p>
  <p ALIGN="JUSTIFY">Kiedy umarł ksiądz Robak, w ową burzę nocną,</p>
  <p ALIGN="JUSTIFY">Widziałam, że Pan jadąc żałował nas mocno:</p>
  <p ALIGN="JUSTIFY">Pan łzy miał w oczach; te łzy, powiem Panu szczerze,</p>
  <p ALIGN="JUSTIFY">Wpadły mnie aż do serca; odtąd Panu wierzę,</p>
  <p ALIGN="JUSTIFY">Że mnie lubisz; ilekroć mówiłam pacierze</font></p>
  <font SIZE="4"><p ALIGN="JUSTIFY">Za Pana powodzenie, zawsze przed oczami</font></p>
  <font SIZE="4"><p ALIGN="JUSTIFY">Stał Pan z temi dużemi, błyszczącemi łzami.</p>
  <p ALIGN="JUSTIFY">Potem Podkomorzyna do Wilna jeździła,</p>
  <p ALIGN="JUSTIFY">Wzięła mię tam na zimę, alem ja tęskniła</font></p>
  <font SIZE="4"><p ALIGN="JUSTIFY">Do Soplicowa i do tego pokoiku,</p>
  <p ALIGN="JUSTIFY">Gdzie mnie Pan naprzód w wieczór spotkał przy stoliku,</p>
  <p ALIGN="JUSTIFY">Potem pożegnał; nie wiem, skąd pamiątka Pana,</p>
  <p ALIGN="JUSTIFY">Coś niby jak rozsada w jesieni zasiana,</p>
  <p ALIGN="JUSTIFY">Przez całą zimę w mojem sercu się krzewiła,</p>
  <p ALIGN="JUSTIFY">Że jako mówię Panu - ustawniem tęskniła</p>
  <p ALIGN="JUSTIFY">Do tego pokoiku i cóś mi szeptało,</p>
  <p ALIGN="JUSTIFY">Że tam znów Pana znajdę, i tak się też stało.</p>
  <p ALIGN="JUSTIFY">Mając to w głowie, często też miałam na ustach</p>
  <p ALIGN="JUSTIFY">Imię Pana - było to w Wilnie za zapustach;</p>
  <p ALIGN="JUSTIFY">Panny mówiły, że ja jestem zakochana:</p>
  <p ALIGN="JUSTIFY">Jużci, jeżeli kocham, to już chyba Pana&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz, rad z takiego miłości dowodu,</p>
  <p ALIGN="JUSTIFY">Wziął ją pod rękę, ścisnął i wyszli z ogrodu</font></p>
  <font SIZE="4"><p ALIGN="JUSTIFY">Do pokoju damskiego, do owej komnaty,</font></p>
  <font SIZE="4"><p ALIGN="JUSTIFY">Kędy Tadeusz mieszkał przed dziesięcią laty.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Teraz bawił tam Rejent, cudnie wystrojony</p>
  <p ALIGN="JUSTIFY">I usługiwał damie, swojej narzeczon�j,</p>
  <p ALIGN="JUSTIFY">Biegając i podając sygnety, łańcuszki,</p>
  <p ALIGN="JUSTIFY">Słoiki i flaszeczki, i proszki, i muszki;</font></p>
  <font SIZE="4"><p ALIGN="JUSTIFY">Wesoł, na pannę młodą patrzył tryumfalnie.</p>
  <p ALIGN="JUSTIFY">Panna młoda kończyła robić gotowalnię;</p>
  <p ALIGN="JUSTIFY">Siedziała przed źwierciadłem, radząc się bóstw wdzięku;</p>
  <p ALIGN="JUSTIFY">Pokojowe zaś - jedne z żelazkami w ręku</p>
  <p ALIGN="JUSTIFY">Odświeżają nadstygłe warkoczów pierścionki,</p>
  <p ALIGN="JUSTIFY">Drugie klęcząc pracują około falbonki.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Gdy się tak Rejent bawi ze swą narzeczoną,</p>
  <p ALIGN="JUSTIFY">Kuchcik stuknął doń w okno: kota postrzeżono!</p>
  <p ALIGN="JUSTIFY">Kot, wykradłszy się z łozy, prześmignął po łące</p>
  <p ALIGN="JUSTIFY">I wskoczył w sad pomiędzy jarzyny wschodzące;</p>
  <p ALIGN="JUSTIFY">Tam siedzi, wystraszyć go łacno z rozsadniku</font></p>
  <font SIZE="4"><p ALIGN="JUSTIFY">I uszczuć, postawiwszy charty na przesmyku.</p>
  <p ALIGN="JUSTIFY">Bieży Asesor, ciągnąc za obróż Sokoła,</p>
  <p ALIGN="JUSTIFY">Pośpiesza za nim Rejent i Kusego woła.</p>
  <p ALIGN="JUSTIFY">Wojski obu z chartami przy płocie ustawił,</p>
  <p ALIGN="JUSTIFY">A sam się z placką muszą do sadu wyprawił.</p>
  <p ALIGN="JUSTIFY">Depcąc, świszcząc i klaszcząc, bardzo źwierza trwoży:</font></p>
  <font SIZE="4"><p ALIGN="JUSTIFY">Szczwacze, trzymając każdy charta na obroży,</p>
  <p ALIGN="JUSTIFY">Ukazują palcami, skąd zając wyruszy,</p>
  <p ALIGN="JUSTIFY">Cmokają z cicha; charty nadstawiły uszy,</p>
  <p ALIGN="JUSTIFY">Wytknęły pyski na wiatr i drżą niecierpliwie,</p>
  <p ALIGN="JUSTIFY">Jak dwie strzały złożone na jednej cięciwie.</p>
  <p ALIGN="JUSTIFY">Wtem Wojski krzyknął: &quot;Wycz-ha!&quot;</font></p>
  <p ALIGN="JUSTIFY"><font SIZE="4">Zając smyk zza płotu</p>
  <p ALIGN="JUSTIFY">Na łąkę, charty za nim, i wnet bez obrotu</p>
  <p ALIGN="JUSTIFY">Sokół i Kusy razem spadli na szaraka</p>
  <p ALIGN="JUSTIFY">Ze dwóch stron w jednej chwili, jak dwa skrzydła ptaka.</p>
  <p ALIGN="JUSTIFY">I zęby mu jak szpony zatopili w grzbiecie.</p>
  <p ALIGN="JUSTIFY">Kot jęknął raz, jak nowo narodzone dziecię.</p>
  <p ALIGN="JUSTIFY">Żałośnie! Biegą szczwacze: już leży bez ducha,</p>
  <p ALIGN="JUSTIFY">A charty mu sierć białą targają spod brzucha.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Szczwacze pogłaskali psy, a Wojski tymczasem</p>
  <p ALIGN="JUSTIFY">Dobył nożyk strzelecki wiszący za pasem,</p>
  <p ALIGN="JUSTIFY">Oderznął skoki i rzekł: &quot;Dziś równą odprawę</p>
  <p ALIGN="JUSTIFY">Wezmą pieski, bo równą pozyskali sławę;</p>
  <p ALIGN="JUSTIFY">Równa ich była rączość, równa była praca;</p>
  <p ALIGN="JUSTIFY">Godzien jest pałac Paca, godzien Pac pałaca,</p>
  <p ALIGN="JUSTIFY">Godni są szczwacze chartów, godne szczwaczów charty;</p>
  <p ALIGN="JUSTIFY">Otoż skończony spór wasz długi i zażarty;</p>
  <p ALIGN="JUSTIFY">Ja, któregoście sędzią zakładu obrali,</font></p>
  <font SIZE="4"><p ALIGN="JUSTIFY">Wydaję wreszcie wyrok: obaście wygrali.</p>
  <p ALIGN="JUSTIFY">Wracam fanty, niech każdy przy swoim zostanie,</p>
  <p ALIGN="JUSTIFY">A wy podpiszcie zgodę&quot;. </font></p>
  <font SIZE="4"><p ALIGN="JUSTIFY">Na starca wezwanie</font></p>
  <font SIZE="4"><p ALIGN="JUSTIFY">Szczwacze zwrócili na się rozjaśnione lice</p>
  <p ALIGN="JUSTIFY">I długo rozdzielone złączyli prawice.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wtem rzekł Rejent: </p>
  <p ALIGN="JUSTIFY">&quot;Stawiłem niegdyś konia z rzędem,</p>
  <p ALIGN="JUSTIFY">Opisałem się także przed ziemskim urzędem,</p>
  <p ALIGN="JUSTIFY">Iż pierścień mój sędziemu w salaryjum złożę;</p>
  <p ALIGN="JUSTIFY">Fant postawiony w zakład wracać się nie może.</p>
  <p ALIGN="JUSTIFY">Pierścień niechaj Pan Wojski na pamiątkę przymie</p>
  <p ALIGN="JUSTIFY">I każe na nim wyryć albo swoje imię,</font></p>
  <font SIZE="4"><p ALIGN="JUSTIFY">Lub, gdy zechce, herbowne Hreczechów ozdoby;</font></p>
  <font SIZE="4"><p ALIGN="JUSTIFY">Krwawnik jest gładki, złoto jedenastej proby.</p>
  <p ALIGN="JUSTIFY">Konia teraz ułani pod jazdę zabrali,</p>
  <p ALIGN="JUSTIFY">Rzęd został przy mnie; każdy znawca ten rzęd chwali,</p>
  <p ALIGN="JUSTIFY">Iż jest wygodny, trwały, a piękny jak cacko:</p>
  <p ALIGN="JUSTIFY">Kulbaczka wąska, modą z turecka kozacką,</p>
  <p ALIGN="JUSTIFY">Kula na przodzie, w kuli są drogie kamienie,</p>
  <p ALIGN="JUSTIFY">Poduszeczka z rubrontu wyścieła siedzenie,</p>
  <p ALIGN="JUSTIFY">A kiedy na łęk wskoczysz, na tym miękkim puszku</p>
  <p ALIGN="JUSTIFY">Między kulami siedzisz wygodnie jak w łóżku;</font></p>
  <font SIZE="4"><p ALIGN="JUSTIFY">A gdy w galop puścisz się (tu rejent Bolesta,</p>
  <p ALIGN="JUSTIFY">Który, jako wiadomo, bardzo lubił gesta,</p>
  <p ALIGN="JUSTIFY">Rozstawił nogi, jakby na konia wskakiwał,</p>
  <p ALIGN="JUSTIFY">Potem galop udając powoli się kiwał),</p>
  <p ALIGN="JUSTIFY">A gdy w galop puścisz się, natenczas z czapraka</p>
  <p ALIGN="JUSTIFY">Blask bije, jakby złoto kapało z rumaka,</font></p>
  <font SIZE="4"><p ALIGN="JUSTIFY">Bo tabenki są gęsto złotem nakrapiane</p>
  <p ALIGN="JUSTIFY">I szerokie strzemiona srebrne pozłacane;</p>
  <p ALIGN="JUSTIFY">Na rzemieniach munsztuka i na uździenicy</p>
  <p ALIGN="JUSTIFY">Połyskają guziki perłowej macicy,</p>
  <p ALIGN="JUSTIFY">U napierśnika wisi księżyc w kształt Leliwy,</p>
  <p ALIGN="JUSTIFY">To jest w kształt nowiu. Cały ten sprzęt osobliwy,</font></p>
  <font SIZE="4"><p ALIGN="JUSTIFY">Zdobyty (jak wieść niesie) w boju podhajeckim</p>
  <p ALIGN="JUSTIFY">Na jakimś bardzo znacznym szlachcicu tureckim,</font></p>
  <font SIZE="4"><p ALIGN="JUSTIFY">Przyjm, Asesorze, w dowód mojego szacunku&quot;.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">A na to rzekł Asesor, wesoł z podarunku:</p>
  <p ALIGN="JUSTIFY">&quot;Ja niegdyś darowane od księcia Sanguszki</p>
  <p ALIGN="JUSTIFY">Stawiłem w zakład moje prześliczne obróżki,</font></p>
  <font SIZE="4"><p ALIGN="JUSTIFY">Jaszczurem wykładane, z kolcami ze złota,</p>
  <p ALIGN="JUSTIFY">I utkaną z jedwabiu smycz, której robota</p>
  <p ALIGN="JUSTIFY">Równie droga jak kamień, co się na niej świeci.</p>
  <p ALIGN="JUSTIFY">Chciałem sprzęt ten zostawić w dziedzictwie dla dzieci;</p>
  <p ALIGN="JUSTIFY">Dzieci pewnie mieć będę, wiesz, że się dziś żenię;</p>
  <p ALIGN="JUSTIFY">Ale ten sprzęt, Rejencie, proszę uniżenie,</p>
  <p ALIGN="JUSTIFY">Bądź łaskaw przyjąć w zamian za twój rzęd bogaty</p>
  <p ALIGN="JUSTIFY">I na pamiątkę sporu, co długiemi laty</p>
  <p ALIGN="JUSTIFY">Toczył się i nareszcie zakończył zaszczytnie</p>
  <p ALIGN="JUSTIFY">Dla nas obu. - Niech zgoda między nami kwitnie!&quot;</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Więc wracali do domu oznajmić za stołem,</p>
  <p ALIGN="JUSTIFY">Że się skończył spór między Kusym i Sokołem.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Była wieść, że zająca tego Wojski w domu</p>
  <p ALIGN="JUSTIFY">Wyhodował i w ogród puścił po kryjomu,</p>
  <p ALIGN="JUSTIFY">Ażeby szczwaczów zgodzić zbyt łatwą zdobyczą.</p>
  <p ALIGN="JUSTIFY">Staruszek tak swą sztukę zrobił tajemniczo,</p>
  <p ALIGN="JUSTIFY">Że oszukał zupełnie całe Soplicowo.</p>
  <p ALIGN="JUSTIFY">Kuchcik w lat kilka później szepnął o tem słowo,</p>
  <p ALIGN="JUSTIFY">Chcąc Asesora skłócić z Rejentem na nowo;</p>
  <p ALIGN="JUSTIFY">Ale próżno krzywdzące chartów wieści szerzył:</p>
  <p ALIGN="JUSTIFY">Wojski zaprzeczył i nikt kuchcie nie uwierzył.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Już goście, zgromadzeni w wielkiej zamku sali,</p>
  <p ALIGN="JUSTIFY">Czekając uczty, wkoło stołu rozmawiali,</p>
  <p ALIGN="JUSTIFY">Gdy pan Sędzia w mundurze wojewódzkim wchodzi</p>
  <p ALIGN="JUSTIFY">I pana Tadeusza z Zofiją przywodzi.</p>
  <p ALIGN="JUSTIFY">Tadeusz, lewą dłonią dotykając głowy,</p>
  <p ALIGN="JUSTIFY">Pozdrowił swych dowódców przez ukłon wojskowy.</font></p>
  <font SIZE="4"><p ALIGN="JUSTIFY">Zofija z opuszczonem ku ziemi wejrzeniem,</font></p>
  <font SIZE="4"><p ALIGN="JUSTIFY">Zapłoniwszy się, gości witała dygnieniem</p>
  <p ALIGN="JUSTIFY">(Od Telimeny pięknie dygać wyuczona).</p>
  <p ALIGN="JUSTIFY">Miała wianek na głowie jako narzeczona,</p>
  <p ALIGN="JUSTIFY">Zresztą ubior ten samy, w jakim dziś w kaplicy</p>
  <p ALIGN="JUSTIFY">Składała snop wiosenny dla Boga Rodzicy.</p>
  <p ALIGN="JUSTIFY">Użęła znów dla gości nowy snopek ziela;</p>
  <p ALIGN="JUSTIFY">Jedną ręką zeń kwiaty i trawy rozdziela,</font></p>
  <font SIZE="4"><p ALIGN="JUSTIFY">Drugą swój sierp błyszczący poprawia na głowie.</p>
  <p ALIGN="JUSTIFY">Brali ziółka, całując jej ręce, wodzowie.</p>
  <p ALIGN="JUSTIFY">Zosia znowu dygała w kolej, zapłoniona.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wtem jenerał Kniaziewicz wziął ją za ramiona</p>
  <p ALIGN="JUSTIFY">I złożywszy ojcowski całus na jej czole,</p>
  <p ALIGN="JUSTIFY">Podniosł w górę dziewczynę, postawił na stole,</p>
  <p ALIGN="JUSTIFY">A wszyscy, klaszcząc w dłonie zawołali: &quot;Brawo!&quot; -</p>
  <p ALIGN="JUSTIFY">Zachwyceni dziewczyny urodą, postawą,</font></p>
  <font SIZE="4"><p ALIGN="JUSTIFY">A szczególniej jej strojem litewskim prostaczym;</font></p>
  <font SIZE="4"><p ALIGN="JUSTIFY">Bo dla tych wodzów, którzy w swem życiu tułacz�m</p>
  <p ALIGN="JUSTIFY">Tak długo błąkali się w obcych stronach świata,</font></p>
  <font SIZE="4"><p ALIGN="JUSTIFY">Dziwne miała powaby narodowa szata,</p>
  <p ALIGN="JUSTIFY">Która im wspominała i młode ich lata,</p>
  <p ALIGN="JUSTIFY">I dawne ich miłostki; więc ze łzami prawie</p>
  <p ALIGN="JUSTIFY">Skupili się do stołu, patrzyli ciekawie.</p>
  <p ALIGN="JUSTIFY">Ci proszą, aby Zosia wzniosła nieco czoło</p>
  <p ALIGN="JUSTIFY">I oczy pokazała; ci, ażeby wkoło</p>
  <p ALIGN="JUSTIFY">Raczyła się obrócić; dziewczyna wstydliwa</font></p>
  <font SIZE="4"><p ALIGN="JUSTIFY">Obraca się, lecz oczy rękami zakrywa.</p>
  <p ALIGN="JUSTIFY">Tadeusz patrzył wesoł i zacierał ręce.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Czy ktoś Zosi poradził wyjść w takiej sukience,</p>
  <p ALIGN="JUSTIFY">Czy instynktem wiedziała (bo dziewczyna zgadnie</font></p>
  <font SIZE="4"><p ALIGN="JUSTIFY">Zawsze instynktem, co jej do twarzy przypadnie),</font></p>
  <font SIZE="4"><p ALIGN="JUSTIFY">Dosyć, że Zosia pierwszy raz w życiu dziś z rana</p>
  <p ALIGN="JUSTIFY">Była od Telimeny za upor łajana,</p>
  <p ALIGN="JUSTIFY">Nie chcąc modnego stroju, aż wymogła płaczem,</p>
  <p ALIGN="JUSTIFY">Że ją tak zostawiono, w ubraniu prostaczem.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Spodniczkę miała długą, białą; suknię krótką</p>
  <p ALIGN="JUSTIFY">Z zielonego kamlotu, z różową obwódką;</font></p>
  <font SIZE="4"><p ALIGN="JUSTIFY">Gorset także zielony, różowemi wstęgi</p>
  <p ALIGN="JUSTIFY">Od łona aż do szyi sznurowany w pręgi;</p>
  <p ALIGN="JUSTIFY">Pod nim pierś jako pączek pod listkiem się tuli.</p>
  <p ALIGN="JUSTIFY">Od ramion świecą białe rękawy koszuli,</p>
  <p ALIGN="JUSTIFY">Jako skrzydła motyle do lotu wydęte,</p>
  <p ALIGN="JUSTIFY">U dłoni skarbowane i wstążką opięte;</p>
  <p ALIGN="JUSTIFY">Szyja także koszulką obciśniona wąską,</p>
  <p ALIGN="JUSTIFY">Kołnierzyk zadzierzgniony różową zawiązką;</p>
  <p ALIGN="JUSTIFY">Zauszniczki wyrznięte sztucznie z pestek wiszni,</p>
  <p ALIGN="JUSTIFY">Których się wyrobieniem Sak Dobrzyński pyszni</p>
  <p ALIGN="JUSTIFY">(Były tam dwa serduszka z grotem i płomykiem,</p>
  <p ALIGN="JUSTIFY">Dane dla Zosi, gdy Sak był jej zalotnikiem);</p>
  <p ALIGN="JUSTIFY">Na kołnierzyku wiszą dwa sznurki bursztynu,</font></p>
  <font SIZE="4"><p ALIGN="JUSTIFY">Na skroniach zielonego wianek rozmarynu.</font></p>
  <font SIZE="4"><p ALIGN="JUSTIFY">Wstążki warkoczów Zosia rzuciła na barki,</p>
  <p ALIGN="JUSTIFY">A na czoło włożyła zwyczajem żniwiarki</p>
  <p ALIGN="JUSTIFY">Sierp krzywy, świeżem żęciem traw oszlifowany,</p>
  <p ALIGN="JUSTIFY">Jasny jak nów miesięczny nad czołem Dyjany.</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">Wszyscy chwalą, klaskają. Jeden z oficerów</p>
  <p ALIGN="JUSTIFY">Dobył z kieszeni portefeuille z plikami papierów,</p>
  <p ALIGN="JUSTIFY">Rozłożył je, ołówek przyciął, w ustach zmoczył,</p>
  <p ALIGN="JUSTIFY">Patrzy w Zosię, rysuje. Ledwie Sędzia zoczył</p>
  <p ALIGN="JUSTIFY">Papiery i ołówki, poznał rysownika,</p>
  <p ALIGN="JUSTIFY">Choć go bardzo odmienił mundur pułkownika,</p>
  <p ALIGN="JUSTIFY">Bogate szlify, mina prawdziwie ułańska</p>
  <p ALIGN="JUSTIFY">I wąsik poczerniony, i bródka hiszpańska.</p>
  <p ALIGN="JUSTIFY">Sędzia poznał: &quot;Jak się masz, mój Jaśnie Wielmożny</p>
  <p ALIGN="JUSTIFY">Hrabio? I w ładownicy masz twój sprzęt podróżny</p>
  <p ALIGN="JUSTIFY">Do malarstwa!&quot; - W istocie był to Hrabia młody,</p>
  <p ALIGN="JUSTIFY">Niedawny żołnierz, lecz że wielkie miał dochody</p>
  <p ALIGN="JUSTIFY">I swoim kosztem cały pułk jazdy wystawił,</p>
  <p ALIGN="JUSTIFY">I w pierwszej zaraz bitwie wybornie się sprawił,</p>
  <p ALIGN="JUSTIFY">Cesarz go półkownikiem dziś właśnie mianował:</p>
  <p ALIGN="JUSTIFY">Więc Sędzia witał Hrabię i rangi winszował,</p>
  <p ALIGN="JUSTIFY">Ale Hrabia nie słuchał, a pilnie rysował.</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">Tymczasem weszła druga para narzeczona:</p>
  <p ALIGN="JUSTIFY">Asesor, niegdyś cara, dziś Napoleona</p>
  <p ALIGN="JUSTIFY">Wierny sługa; żandarmów oddział miał w komendzie,</p>
  <p ALIGN="JUSTIFY">A choć ledwie dwadzieścia godzin był w urzędzie,</p>
  <p ALIGN="JUSTIFY">Już włożył mundur siny z polskiemi wyłogi</p>
  <p ALIGN="JUSTIFY">I ciągnął krzywą szablę, i dzwonił w ostrogi.</font></p>
  <font SIZE="4"><p ALIGN="JUSTIFY">Obok poważnym krokiem szła jego kochanka,</font></p>
  <font SIZE="4"><p ALIGN="JUSTIFY">Ubrana bardzo strojnie, Tekla Hreczeszanka;</font></p>
  <font SIZE="4"><p ALIGN="JUSTIFY">Bo Asesor już dawno Telimenę rzucił</p>
  <p ALIGN="JUSTIFY">I aby tę kokietkę tym mocniej zasmucił,</p>
  <p ALIGN="JUSTIFY">Ku Wojszczance afekty serdeczne obrócił.</p>
  <p ALIGN="JUSTIFY">Panna nie nadto młoda, już pono półwieczna,</font></p>
  <font SIZE="4"><p ALIGN="JUSTIFY">Lecz gospodyni dobra, osoba stateczna</font></p>
  <font SIZE="4"><p ALIGN="JUSTIFY">I posażna, bo oprócz swej dziedzicznej wioski</p>
  <p ALIGN="JUSTIFY">Sumką z daru Sędziego powiększała wnioski.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Trzeciej pary daremnie czekają czas długi.</p>
  <p ALIGN="JUSTIFY">Sędzia niecierpliwi się i wysyła sługi;</p>
  <p ALIGN="JUSTIFY">Wracają: powiadają, że trzeci małżonek,</font></p>
  <font SIZE="4"><p ALIGN="JUSTIFY">Pan Rejent, szczując kota, zgubił swój pierścionek</p>
  <p ALIGN="JUSTIFY">Ślubny, szuka na łące; a Rejenta dama</p>
  <p ALIGN="JUSTIFY">Jeszcze u gotowalni, choć śpieszy się sama</p>
  <p ALIGN="JUSTIFY">I choć jej pomagają służebne kobiety,</p>
  <p ALIGN="JUSTIFY">Nie mogła w żaden sposób skończyć toalety;</p>
  <p ALIGN="JUSTIFY">Ledwie będzie gotowa na godzinę czwartą.</font></p>
  <p ALIGN="JUSTIFY">&nbsp;</p>
  <hr>
  <div align="center"><center><table border="0" cellpadding="0" width="100%">
    <tr>
      <td width="33%"><p align="center"><a href="0010.htm"><strong>KSIĘGA DZIESIĄTA</strong></a></td>
      <td width="33%"><p align="center"><a href="index.htm"><strong>PAN TADEUSZ</strong></a></td>
      <td width="34%"><p align="center"><a href="0012.htm"><strong>KSIĘGA DWUNASTA</strong></a></td>
    </tr>
  </table>
  </center></div>
</blockquote>
</body>
</html>
