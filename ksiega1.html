
<html>

<head>
<META HTTP-EQUIV="Content-type" CONTENT="text/html; charset=utf-8">
<META NAME="Authoring_tool" CONTENT="CS Pajączek 2000 PRO v4.8.1">
<title>Adam Mickiewicz: Pan Tadeusz</title>
</head>

<body bgproperties="fixed" background="skora3.jpg">

<blockquote>
  <hr>
  <font SIZE="4"><h1 ALIGN="center">KSIĘGA PIERWSZA<br>
  </font><font size="5">GOSPODARSTWO</font></h1>
  <font SIZE="4"><h2 ALIGN="center">Treść:</font></h2>
  <font SIZE="4"><h3 ALIGN="center">Powrót panicza - Spotkanie się najpierwsze w pokoiku,
  drugie u stołu - Ważna Sędziego nauka o grzeczności - Podkomorzego uwagi polityczne
  nad modami - Początek sporu o Kusego i Sokoła - Żale Wojskiego - Ostatni Woźny
  Trybunału - Rzut oka na ówczesny stan polityczny Litwy i Europy.</font></h3>
  <hr width="50%" size="1">
  <p ALIGN="JUSTIFY"><font SIZE="4">&nbsp;</p>
  <p ALIGN="JUSTIFY">Litwo! Ojczyzno moja! ty jesteś jak zdrowie.</p>
  <p ALIGN="JUSTIFY">Ile cię trzeba cenić, ten tylko się dowie,</p>
  <p ALIGN="JUSTIFY">Kto cię stracił. Dziś piękność twą w całej ozdobie</p>
  <p ALIGN="JUSTIFY">Widzę i opisuję, bo tęsknię po tobie.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Panno Święta, co jasnej bronisz Częstochowy</p>
  <p ALIGN="JUSTIFY">I w Ostrej świecisz Bramie! Ty, co gród zamkowy</font></p>
  <font SIZE="4"><p ALIGN="JUSTIFY">Nowogródzki ochraniasz z jego wiernym ludem!</p>
  <p ALIGN="JUSTIFY">Jak mnie dziecko do zdrowia powróciłaś cudem</p>
  <p ALIGN="JUSTIFY">(Gdy od płaczącej matki pod Twoją opiekę</p>
  <p ALIGN="JUSTIFY">Ofiarowany, martwą podniosłem powiekę</p>
  <p ALIGN="JUSTIFY">I zaraz mogłem pieszo do Twych świątyń progu</p>
  <p ALIGN="JUSTIFY">Iść za wrócone życie podziękować Bogu),</p>
  <p ALIGN="JUSTIFY">Tak nas powrócisz cudem na Ojczyzny łono.</p>
  <p ALIGN="JUSTIFY">Tymczasem przenoś moję duszę utęsknioną</p>
  <p ALIGN="JUSTIFY">Do tych pagórków leśnych, do tych łąk zielonych,</p>
  <p ALIGN="JUSTIFY">Szeroko nad błękitnym Niemnem rozciągnionych;</p>
  <p ALIGN="JUSTIFY">Do tych pól malowanych zbożem rozmaitem,</p>
  <p ALIGN="JUSTIFY">Wyzłacanych pszenicą, posrebrzanych żytem;</p>
  <p ALIGN="JUSTIFY">Gdzie bursztynowy świerzop, gryka jak śnieg biała,</font></p>
  <font SIZE="4"><p ALIGN="JUSTIFY">Gdzie panieńskim rumieńcem dzięcielina pała,</p>
  <p ALIGN="JUSTIFY">A wszystko przepasane, jakby wstęgą, miedzą</p>
  <p ALIGN="JUSTIFY">Zieloną, na niej z rzadka ciche grusze siedzą.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Śród takich pól przed laty, nad brzegiem ruczaju,</font></p>
  <font SIZE="4"><p ALIGN="JUSTIFY">Na pagórku niewielkim, we brzozowym gaju,</font></p>
  <font SIZE="4"><p ALIGN="JUSTIFY">Stał dwór szlachecki, z drzewa, lecz podmurowany;</p>
  <p ALIGN="JUSTIFY">Świeciły się z daleka pobielane ściany,</p>
  <p ALIGN="JUSTIFY">Tym bielsze, że odbite od ciemnej zieleni</p>
  <p ALIGN="JUSTIFY">Topoli, co go bronią od wiatrów jesieni.</p>
  <p ALIGN="JUSTIFY">Dóm mieszkalny niewielki, lecz zewsząd chędogi,</p>
  <p ALIGN="JUSTIFY">I stodołę miał wielką, i przy niej trzy stogi</p>
  <p ALIGN="JUSTIFY">Użątku, co pod strzechą zmieścić się nie może;</p>
  <p ALIGN="JUSTIFY">Widać, że okolica obfita we zboże,</p>
  <p ALIGN="JUSTIFY">I widać z liczby kopic, co wzdłuż i wszerz smugów</p>
  <p ALIGN="JUSTIFY">Świecą gęsto jak gwiazdy, widać z liczby pługów</p>
  <p ALIGN="JUSTIFY">Orzących wcześnie łany ogromne ugoru,</p>
  <p ALIGN="JUSTIFY">Czarnoziemne, zapewne należne do dworu,</p>
  <p ALIGN="JUSTIFY">Uprawne dobrze na kształt ogrodowych grządek:</p>
  <p ALIGN="JUSTIFY">Że w tym domu dostatek mieszka i porządek.</p>
  <p ALIGN="JUSTIFY">Brama na wciąż otwarta przechodniom ogłasza,</p>
  <p ALIGN="JUSTIFY">Że gościnna i wszystkich w gościnę zaprasza.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Właśnie dwókonną bryką wjechał młody panek</p>
  <p ALIGN="JUSTIFY">I obiegłszy dziedziniec zawrócił przed ganek,</font></p>
  <font SIZE="4"><p ALIGN="JUSTIFY">Wysiadł z powozu; konie porzucone same,</p>
  <p ALIGN="JUSTIFY">Szczypiąc trawę ciągnęły powoli pod bramę.</p>
  <p ALIGN="JUSTIFY">We dworze pusto, bo drzwi od ganku zamknięto</p>
  <p ALIGN="JUSTIFY">Zaszczepkami i kołkiem zaszczepki przetknięto.</p>
  <p ALIGN="JUSTIFY">Podróżny do folwarku nie biegł sług zapytać;</p>
  <p ALIGN="JUSTIFY">Odemknął, wbiegł do domu, pragnął go powitać.</p>
  <p ALIGN="JUSTIFY">Dawno domu nie widział, bo w dalekim mieście</p>
  <p ALIGN="JUSTIFY">Kończył nauki, końca doczekał nareszcie.</p>
  <p ALIGN="JUSTIFY">Wbiega i okiem chciwie ściany starodawne</p>
  <p ALIGN="JUSTIFY">Ogląda czule, jako swe znajome dawne.</p>
  <p ALIGN="JUSTIFY">Też same widzi sprzęty, też same obicia,</p>
  <p ALIGN="JUSTIFY">Z któremi się zabawiać lubił od powicia;</font></p>
  <font SIZE="4"><p ALIGN="JUSTIFY">Lecz mniej wielkie, mniej piękne, niż się dawniej
  zdały.</p>
  <p ALIGN="JUSTIFY">I też same portrety na ścianach wisiały.</p>
  <p ALIGN="JUSTIFY">Tu Kościuszko w czamarce krakowskiej, z oczyma</p>
  <p ALIGN="JUSTIFY">Podniesionymi w niebo, miecz oburącz trzyma;</p>
  <p ALIGN="JUSTIFY">Takim był, gdy przysięgał na stopniach ołtarzów,</p>
  <p ALIGN="JUSTIFY">Że tym mieczem wypędzi z Polski trzech mocarzów</font></p>
  <font SIZE="4"><p ALIGN="JUSTIFY">Albo sam na nim padnie. Dalej w polskiej szacie</font></p>
  <font SIZE="4"><p ALIGN="JUSTIFY">Siedzi Rejtan żałośny po wolności stracie,</p>
  <p ALIGN="JUSTIFY">W ręku trzymna nóż, ostrzem zwrócony do łona,</p>
  <p ALIGN="JUSTIFY">A przed nim leży <i>Fedon</i> i żywot Katona<i>.</i></font></p>
  <font SIZE="4"><p ALIGN="JUSTIFY">Dalej Jasiński, młodzian piękny i posępny,</font></p>
  <font SIZE="4"><p ALIGN="JUSTIFY">Obok Korsak, towarzysz jego nieodstępny,</p>
  <p ALIGN="JUSTIFY">Stoją na szańcach Pragi, na stosach Moskali,</p>
  <p ALIGN="JUSTIFY">Siekąc wrogów, a Praga już się wkoło pali.</p>
  <p ALIGN="JUSTIFY">Nawet stary stojący zegar kurantowy</p>
  <p ALIGN="JUSTIFY">W drewnianej szafie poznał u wniścia alkowy</p>
  <p ALIGN="JUSTIFY">I z dziecinną radością pociągnął za sznurek,</p>
  <p ALIGN="JUSTIFY">By stary Dąbrowskiego usłyszeć mazurek.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Biegał po całym domu i szukał komnaty,</p>
  <p ALIGN="JUSTIFY">Gdzie mieszkał, dzieckiem będąc, przed dziesięciu laty.</p>
  <p ALIGN="JUSTIFY">Wchodzi, cofnął się, toczył zdumione źrenice</p>
  <p ALIGN="JUSTIFY">Po ścianach: w tej komnacie mieszkanie kobi�ce?</p>
  <p ALIGN="JUSTIFY">Któż by tu mieszkał? Stary stryj nie był żonaty,</p>
  <p ALIGN="JUSTIFY">A ciotka w Petersburgu mieszkała przed laty.</p>
  <p ALIGN="JUSTIFY">To nie był ochmistrzyni pokój! Fortepiano?</p>
  <p ALIGN="JUSTIFY">Na niem noty i książki; wszystko porzucano</p>
  <p ALIGN="JUSTIFY">Niedbale i bezładnie; nieporządek miły!</p>
  <p ALIGN="JUSTIFY">Niestare były rączki, co je tak rzuciły.</p>
  <p ALIGN="JUSTIFY">Tuż i sukienka biała, świeżo z kołka zdjęta</p>
  <p ALIGN="JUSTIFY">Do ubrania, na krzesła poręczu rozpięta.</p>
  <p ALIGN="JUSTIFY">A na oknach donice z pachnącymi ziołki,</p>
  <p ALIGN="JUSTIFY">Geranium, lewkonija, astry i fijołki.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Podróżny stanął w jednym z okien - nowe dziwo:</p>
  <p ALIGN="JUSTIFY">W sadzie, na brzegu niegdyś zarosłym pokrzywą,</p>
  <p ALIGN="JUSTIFY">Był maleńki ogródek, ścieżkami porznięty,</p>
  <p ALIGN="JUSTIFY">Pełen bukietów trawy angielskiej i mięty.</p>
  <p ALIGN="JUSTIFY">Drewniany, drobny, w cyfrę powiązany płotek</p>
  <p ALIGN="JUSTIFY">Połyskał się wstążkami jaskrawych stokrotek.</p>
  <p ALIGN="JUSTIFY">Grządki widać, że były świeżo polewane;</p>
  <p ALIGN="JUSTIFY">Tuż stało wody pełne naczynie blaszane,</p>
  <p ALIGN="JUSTIFY">Ale nigdzie nie widać było ogrodniczki;</p>
  <p ALIGN="JUSTIFY">Tylko co wyszła; jeszcze kołyszą się drzwiczki</p>
  <p ALIGN="JUSTIFY">Świeżo trącone; blisko drzwi ślad widać nóżki</p>
  <p ALIGN="JUSTIFY">Na piasku, bez trzewika była i pończoszki;</p>
  <p ALIGN="JUSTIFY">Na piasku drobnym, suchym, białym na kształt śniegu,</p>
  <p ALIGN="JUSTIFY">Ślad wyraźny, lecz lekki; odgadniesz, że w biegu</font></p>
  <font SIZE="4"><p ALIGN="JUSTIFY">Chybkim był zostawiony nóżkami drobnemi</p>
  <p ALIGN="JUSTIFY">Od kogoś, co zaledwie dotykał się ziemi.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Podróżny długo w oknie stał patrząc, dumając,</p>
  <p ALIGN="JUSTIFY">Wonnymi powiewami kwiatów oddychając,</p>
  <p ALIGN="JUSTIFY">Oblicze aż na krzaki fijołkowe skłonił,</p>
  <p ALIGN="JUSTIFY">Oczyma ciekawymi po drożynach gonił</p>
  <p ALIGN="JUSTIFY">I znowu je na drobnych śladach zatrzymywał,</p>
  <p ALIGN="JUSTIFY">Myślał o nich i, czyje były, odgadywał.</p>
  <p ALIGN="JUSTIFY">Przypadkiem oczy podniósł, i tuż na parkanie</p>
  <p ALIGN="JUSTIFY">Stała młoda dziewczyna. - Białe jej ubranie</p>
  <p ALIGN="JUSTIFY">Wysmukłą postać tylko aż do piersi kryje,</p>
  <p ALIGN="JUSTIFY">Odsłaniając ramiona i łabędzią szyję.</font></p>
  <font SIZE="4"><p ALIGN="JUSTIFY">W takim Litwinka tylko chodzić zwykła z rana,</p>
  <p ALIGN="JUSTIFY">W takim nigdy nie bywa od mężczyzn widziana:</p>
  <p ALIGN="JUSTIFY">Więc choć świadka nie miała, założyła ręce</p>
  <p ALIGN="JUSTIFY">Na piersiach, przydawając zasłony sukience.</p>
  <p ALIGN="JUSTIFY">Włos w pukle nie rozwity, lecz w węzełki małe</p>
  <p ALIGN="JUSTIFY">Pokręcony, schowany w drobne strączki białe,</p>
  <p ALIGN="JUSTIFY">Dziwnie ozdabiał głowę, bo od słońca blasku</p>
  <p ALIGN="JUSTIFY">Świecił się, jak korona na świętych obrazku.</p>
  <p ALIGN="JUSTIFY">Twarzy nie było widać. Zwrócona na pole</p>
  <p ALIGN="JUSTIFY">Szukała kogoś okiem, daleko, na dole;</p>
  <p ALIGN="JUSTIFY">Ujrzała, zaśmiała się i klasnęła w dłonie,</p>
  <p ALIGN="JUSTIFY">Jak biały ptak zleciała z parkanu na błonie</p>
  <p ALIGN="JUSTIFY">I wionęła ogrodem przez płotki, przez kwiaty,</p>
  <p ALIGN="JUSTIFY">I po desce opartej o ścianę komnaty,</p>
  <p ALIGN="JUSTIFY">Nim spostrzegł się, wleciała przez okno, świecąca,</p>
  <p ALIGN="JUSTIFY">Nagła, cicha i lekka jak światłość miesiąca.</p>
  <p ALIGN="JUSTIFY">Nócąc chwyciła suknie, biegła do zwierciadła;</p>
  <p ALIGN="JUSTIFY">Wtem ujrzała młodzieńca i z rąk jej wypadła</p>
  <p ALIGN="JUSTIFY">Suknia, a twarz od strachu i dziwu pobladła.</p>
  <p ALIGN="JUSTIFY">Twarz podróżnego barwą spłonęła rumianą</p>
  <p ALIGN="JUSTIFY">Jak obłok, gdy z jutrzenką napotka się ranną;</p>
  <p ALIGN="JUSTIFY">Skromny młodzieniec oczy zmrużył i przysłonił,</p>
  <p ALIGN="JUSTIFY">Chciał coś mówić, przepraszać, tylko się ukłonił</p>
  <p ALIGN="JUSTIFY">I cofnął się; dziewica krzyknęła boleśnie,</p>
  <p ALIGN="JUSTIFY">Niewyraźnie, jak dziecko przestraszone we śnie;</p>
  <p ALIGN="JUSTIFY">Podróżny zląkł się, spójrzał, lecz już jej nie było.</p>
  <p ALIGN="JUSTIFY">Wyszedł zmieszany i czuł, że serce mu biło</p>
  <p ALIGN="JUSTIFY">Głośno, i sam nie wiedział, czy go miało śmieszyć</p>
  <p ALIGN="JUSTIFY">To dziwaczne spotkanie, czy wstydzić, czy cieszyć.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tymczasem na folwarku nie uszło baczności,</p>
  <p ALIGN="JUSTIFY">Że przed ganek zajechał któryś z nowych gości.</p>
  <p ALIGN="JUSTIFY">Już konie w stajnię wzięto, już im hojnie dano,</p>
  <p ALIGN="JUSTIFY">Jako w porządnym domu, i obrok, i siano;</p>
  <p ALIGN="JUSTIFY">Bo Sędzia nigdy nie chciał, według nowej mody,</p>
  <p ALIGN="JUSTIFY">Odsyłać konie gości Żydom do gospody.</p>
  <p ALIGN="JUSTIFY">Słudzy nie wyszli witać, ale nie myśl wcale,</p>
  <p ALIGN="JUSTIFY">Aby w domu Sędziego służono niedbale;</p>
  <p ALIGN="JUSTIFY">Słudzy czekają, nim się pan Wojski ubierze,</p>
  <p ALIGN="JUSTIFY">Który teraz za domem urządzał wieczerzę.</p>
  <p ALIGN="JUSTIFY">On Pana zastępuje i on w niebytności</p>
  <p ALIGN="JUSTIFY">Pana zwykł sam przyjmować i zabawiać gości</p>
  <p ALIGN="JUSTIFY">(Daleki krewny pański i przyjaciel domu).</p>
  <p ALIGN="JUSTIFY">Widząc gościa, na folwark dążył po kryjomu</p>
  <p ALIGN="JUSTIFY">(Bo nie mógł wyjść spotykać w tkackim pudermanie);</p>
  <p ALIGN="JUSTIFY">Wdział więc, jak mógł najprędzej, niedzielne ubranie</p>
  <p ALIGN="JUSTIFY">Nagotowane z rana, bo od rana wiedział,</p>
  <p ALIGN="JUSTIFY">Że u wieczerzy będzie z mnóstwem gości siedział.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Pan Wojski poznał z dala, ręce rozkrzyżował</p>
  <p ALIGN="JUSTIFY">I z krzykiem podróżnego ściskał i całował;</p>
  <p ALIGN="JUSTIFY">Zaczęła się ta prędka, zmieszana rozmowa,</p>
  <p ALIGN="JUSTIFY">W której lat kilku dzieje chciano zamknąć w słowa</p>
  <p ALIGN="JUSTIFY">Krótkie i poplątane, w ciąg powieści, pytań,</p>
  <p ALIGN="JUSTIFY">Wykrzykników i westchnień, i nowych powitań.</p>
  <p ALIGN="JUSTIFY">Gdy się pan Wojski dosyć napytał, nabadał,</p>
  <p ALIGN="JUSTIFY">Na samym końcu dzieje tego dnia powiadał.</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">&quot;Dobrze, mój Tadeuszu (bo tak nazywano</font></p>
  <font SIZE="4"><p ALIGN="JUSTIFY">Młodzieńca, który nosił Kościuszkowskie miano</p>
  <p ALIGN="JUSTIFY">Na pamiątkę, że w czasie wojny się urodził),</p>
  <p ALIGN="JUSTIFY">Dobrze, mój Tadeuszu, żeś się dziś nagodził</p>
  <p ALIGN="JUSTIFY">Do domu, właśnie kiedy mamy panien wiele.</p>
  <p ALIGN="JUSTIFY">Stryjaszek myśli wkrótce sprawić ci wesele;</p>
  <p ALIGN="JUSTIFY">Jest z czego wybrać; u nas towarzystwo liczne</p>
  <p ALIGN="JUSTIFY">Od kilku dni zbiera się na sądy graniczne</p>
  <p ALIGN="JUSTIFY">Dla skończenia dawnego z panem Hrabią sporu;</p>
  <p ALIGN="JUSTIFY">I pan Hrabia ma jutro sam zjechać do dworu;</p>
  <p ALIGN="JUSTIFY">Podkomorzy już zjechał z żoną i z córkami.</p>
  <p ALIGN="JUSTIFY">Młodzież poszła do lasu bawić się strzelbami,</p>
  <p ALIGN="JUSTIFY">A starzy i kobiety żniwo oglądają</p>
  <p ALIGN="JUSTIFY">Pod lasem, i tam pewnie na młodzież czekają.</font></p>
  <font SIZE="4"><p ALIGN="JUSTIFY">Pójdziemy, jeśli zechcesz, i wkrótce spotkamy</font></p>
  <font SIZE="4"><p ALIGN="JUSTIFY">Stryjaszka, Podkomorstwo i szanowne damy&quot;.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Pan Wojski z Tadeuszem idą pod las drogą</p>
  <p ALIGN="JUSTIFY">I jeszcze się do woli nagadać nie mogą.</p>
  <p ALIGN="JUSTIFY">Słońce ostatnich kresów nieba dochodziło,</p>
  <p ALIGN="JUSTIFY">Mniej silnie, ale szerzej niż we dnie świeciło,</p>
  <p ALIGN="JUSTIFY">Całe zaczerwienione, jak zdrowe oblicze</p>
  <p ALIGN="JUSTIFY">Gospodarza, gdy prace skończywszy rolnicze,</p>
  <p ALIGN="JUSTIFY">Na spoczynek powraca. Już krąg promienisty</p>
  <p ALIGN="JUSTIFY">Spuszcza się na wierzch boru i już pomrok mglisty,</p>
  <p ALIGN="JUSTIFY">Napełniając wierzchołki i gałęzie drzewa,</p>
  <p ALIGN="JUSTIFY">Cały las wiąże w jedno i jakoby zlewa;</p>
  <p ALIGN="JUSTIFY">I bór czernił się na kształt ogromnego gmachu,</p>
  <p ALIGN="JUSTIFY">Słońce nad nim czerwone jak pożar na dachu;</p>
  <p ALIGN="JUSTIFY">Wtem zapadło do głębi; jeszcze przez konary</p>
  <p ALIGN="JUSTIFY">Błysnęło jako świeca przez okienic szpary</p>
  <p ALIGN="JUSTIFY">I zgasło. I wnet sierpy gromadnie dzwoniące</p>
  <p ALIGN="JUSTIFY">We zbożach i grabliska suwane po łące</p>
  <p ALIGN="JUSTIFY">Ucichły i stanęły: tak pan Sędzia każe,</p>
  <p ALIGN="JUSTIFY">U niego ze dniem kończą pracę gospodarze.</p>
  <p ALIGN="JUSTIFY">&quot;Pan świata wie, jak długo pracować potrzeba;</p>
  <p ALIGN="JUSTIFY">Słońce, Jego robotnik, kiedy znidzie z nieba,</p>
  <p ALIGN="JUSTIFY">Czas i ziemianinowi ustępować z pola&quot;.</p>
  <p ALIGN="JUSTIFY">Tak zwykł mawiać pan Sędzia, a Sędziego wola</font></p>
  <font SIZE="4"><p ALIGN="JUSTIFY">Była ekonomowi poczciwemu świętą;</p>
  <p ALIGN="JUSTIFY">Bo nawet wozy, w które już składać zaczęto</p>
  <p ALIGN="JUSTIFY">Kopę żyta, niepełne jadą do stodoły;</p>
  <p ALIGN="JUSTIFY">Cieszą się z nadzwyczajnej ich lekkości woły.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Właśnie z lasu wracało towarzystwo całe,</p>
  <p ALIGN="JUSTIFY">Wesoło, lecz w porządku; naprzód dzieci małe</p>
  <p ALIGN="JUSTIFY">Z dozorcą, potem Sędzia szedł z Podkomorzyną,</p>
  <p ALIGN="JUSTIFY">Obok pan Podkomorzy otoczon rodziną;</p>
  <p ALIGN="JUSTIFY">Panny tuż za starszemi, a młodzież na boku;</p>
  <p ALIGN="JUSTIFY">Panny szły przed młodzieżą o jakie pół kroku</p>
  <p ALIGN="JUSTIFY">(Tak każe przyzwoitość); nikt tam nie rozprawiał</p>
  <p ALIGN="JUSTIFY">O porządku, nikt mężczyzn i dam nie ustawiał,</p>
  <p ALIGN="JUSTIFY">A każdy mimowolnie porządku pilnował.</p>
  <p ALIGN="JUSTIFY">Bo Sędzia w domu dawne obyczaje chował</p>
  <p ALIGN="JUSTIFY">I nigdy nie dozwalał, by chybiano względu</p>
  <p ALIGN="JUSTIFY">Dla wieku, urodzenia, rozumu, urzędu.</p>
  <p ALIGN="JUSTIFY">&quot;Tym ładem - mawiał - domy i narody słyną,</p>
  <p ALIGN="JUSTIFY">Z jego upadkiem domy i narody giną&quot;.</p>
  <p ALIGN="JUSTIFY">Więc do porządku wykli domowi i słudzy;</p>
  <p ALIGN="JUSTIFY">I przyjezdny gość, krewny albo człowiek cudzy,</p>
  <p ALIGN="JUSTIFY">Gdy Sędziego nawiedził, skoro pobył mało,</p>
  <p ALIGN="JUSTIFY">Przejmował zwyczaj, którym wszystko oddychało.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Krótkie były Sędziego z synowcem witania:</p>
  <p ALIGN="JUSTIFY">Dał mu poważnie rękę do pocałowania</font></p>
  <font SIZE="4"><p ALIGN="JUSTIFY">I w skroń ucałowawszy, uprzejmie pozdrowił;</p>
  <p ALIGN="JUSTIFY">A choć przez wzgląd na gości niewiele z nim mówił,</p>
  <p ALIGN="JUSTIFY">Widać było z łez, które wylotem kontusza</p>
  <p ALIGN="JUSTIFY">Otarł prędko, jak kochał pana Tadeusza.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">W ślad gospodarza wszystko ze żniwa i z boru,</p>
  <p ALIGN="JUSTIFY">I z łąk, i z pastwisk razem wracało do dworu.</p>
  <p ALIGN="JUSTIFY">Tu owiec trzoda becząc w ulicę się tłoczy</p>
  <p ALIGN="JUSTIFY">I wznosi chmurę pyłu; dalej z wolna kroczy</p>
  <p ALIGN="JUSTIFY">Stado cielic tyrolskich z mosiężnymi dzwonki;</p>
  <p ALIGN="JUSTIFY">Tam konie rżące lecą ze skoszonej łąki;</p>
  <p ALIGN="JUSTIFY">Wszystko bieży ku studni, której ramię z drzewa</font></p>
  <font SIZE="4"><p ALIGN="JUSTIFY">Raz wraz skrzypi i napój w koryta rozlewa.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Sędzia, choć utrudzony, chociaż w gronie gości,</p>
  <p ALIGN="JUSTIFY">Nie uchybił gospodarskiej, ważnej powinności:</p>
  <p ALIGN="JUSTIFY">Udał się sam ku studni; najlepiej z wieczora</font></p>
  <font SIZE="4"><p ALIGN="JUSTIFY">Gospodarz widzi, w jakim stanie jest obora;</font></p>
  <font SIZE="4"><p ALIGN="JUSTIFY">Dozoru tego nigdy sługom nie poruczy,</p>
  <p ALIGN="JUSTIFY">Bo Sędzia wie, że oko pańskie konia tuczy.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wojski z woźnym Protazym ze świecami w sieni</p>
  <p ALIGN="JUSTIFY">Stali i rozprawiali, nieco poróżnieni,</p>
  <p ALIGN="JUSTIFY">Bo w niebytność Wojskiego Woźny po kryjomu</p>
  <p ALIGN="JUSTIFY">Kazał stoły z wieczerzą powynosić z domu</p>
  <p ALIGN="JUSTIFY">I ustawić co prędzej w pośrodku zamczyska,</font></p>
  <font SIZE="4"><p ALIGN="JUSTIFY">Którego widne były pod lasem zwaliska.</p>
  <p ALIGN="JUSTIFY">Po cóż te przenosiny? Pan Wojski się krzywił</p>
  <p ALIGN="JUSTIFY">I przepraszał Sędziego; Sędzia się zadziwił,</p>
  <p ALIGN="JUSTIFY">Lecz stało się; już późno i trudno zaradzić,</p>
  <p ALIGN="JUSTIFY">Wolał gości przeprosić i w pustki prowadzić.</p>
  <p ALIGN="JUSTIFY">Po drodze Woźny ciągle Sędziemu tłumaczył,</p>
  <p ALIGN="JUSTIFY">Dlaczego urządzenie pańskie przeinaczył:</p>
  <p ALIGN="JUSTIFY">We dworze żadna izba nie ma obszerności</p>
  <p ALIGN="JUSTIFY">Dostatecznej dla tylu, tak szanownych gości;</p>
  <p ALIGN="JUSTIFY">W zamku sień wielka, jeszcze dobrze zachowana,</p>
  <p ALIGN="JUSTIFY">Sklepienie całe - wprawdzie pękła jedna ściana,</font></p>
  <font SIZE="4"><p ALIGN="JUSTIFY">Okna bez szyb, lecz latem nic to nie zawadzi;</font></p>
  <font SIZE="4"><p ALIGN="JUSTIFY">Bliskość piwnic wygodna służącej czeladzi.</p>
  <p ALIGN="JUSTIFY">Tak mówiąc, na Sędziego mrugał; widać z miny,</p>
  <p ALIGN="JUSTIFY">Że miał i taił inne, ważniejsze przyczyny.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">O dwa tysiące kroków zamek stał za domem,</p>
  <p ALIGN="JUSTIFY">Okazały budową, poważny ogromem,</p>
  <p ALIGN="JUSTIFY">Dziedzictwo starożytnej rodziny Horeszków;</p>
  <p ALIGN="JUSTIFY">Dziedzic zginął był w czasie krajowych zamieszków.</p>
  <p ALIGN="JUSTIFY">Dobra, całe zniszczone sekwestrami rządu,</p>
  <p ALIGN="JUSTIFY">Bezładnością opieki, wyrokami sądu,</p>
  <p ALIGN="JUSTIFY">W cząstce spadły dalekim krewnym po kądzieli,</p>
  <p ALIGN="JUSTIFY">A resztę rozdzielono między wierzycieli.</p>
  <p ALIGN="JUSTIFY">Zamku żaden wziąść nie chciał, bo w szlacheckim stanie</font></p>
  <font SIZE="4"><p ALIGN="JUSTIFY">Trudno było wyłożyć koszt na utrzymanie;</p>
  <p ALIGN="JUSTIFY">Lecz Hrabia, sąsiad bliski, gdy wyszedł z opieki,</font></p>
  <font SIZE="4"><p ALIGN="JUSTIFY">Panicz bogaty, krewny Horeszków daleki,</font></p>
  <font SIZE="4"><p ALIGN="JUSTIFY">Przyjechawszy z wojażu upodobał mury,</p>
  <p ALIGN="JUSTIFY">Tłumacząc, że gotyckiej są architektury;</p>
  <p ALIGN="JUSTIFY">Choć Sędzia z dokumentów przekonywał o tem,</p>
  <p ALIGN="JUSTIFY">Że architekt był majstrem z Wilna, nie zaś Gotem.</p>
  <p ALIGN="JUSTIFY">Dość, że Hrabia chciał zamku, właśnie i Sędziemu</p>
  <p ALIGN="JUSTIFY">Przyszła nagle taż chętka, nie wiadomo czemu.</p>
  <p ALIGN="JUSTIFY">Zaczęli proces w ziemstwie, potem w głównym sądzie,</font></p>
  <font SIZE="4"><p ALIGN="JUSTIFY">W senacie, znowu w ziemstwie i w guberskim rządzie;</font></p>
  <font SIZE="4"><p ALIGN="JUSTIFY">Wreszcie po wielu kosztach i ukazach licznych</font></p>
  <font SIZE="4"><p ALIGN="JUSTIFY">Sprawa wróciła znowu do sądów granicznych.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Słusznie Woźny powiadał, że w zamkowej sieni</p>
  <p ALIGN="JUSTIFY">Zmieści się i palestra, i goście proszeni.</p>
  <p ALIGN="JUSTIFY">Sień wielka jak refektarz, z wypukłym sklepieniem</p>
  <p ALIGN="JUSTIFY">Na filarach, podłoga wysłana kamieniem,</p>
  <p ALIGN="JUSTIFY">Ściany bez żadnych ozdób, ale mur chędogi;</p>
  <p ALIGN="JUSTIFY">Sterczały wkoło sarnie i jelenie rogi</p>
  <p ALIGN="JUSTIFY">Z napisami: gdzie, kiedy te łupy zdobyte;</p>
  <p ALIGN="JUSTIFY">Tuż myśliwców herbowne klejnoty wyryte</p>
  <p ALIGN="JUSTIFY">I stoi wypisany każdy po imieniu;</p>
  <p ALIGN="JUSTIFY">Herb Horeszków, Półkozic, jaśniał na sklepieniu.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Goście weszli w porządku i stanęli kołem;</p>
  <p ALIGN="JUSTIFY">Podkomorzy najwyższe brał miejsce za stołem;</p>
  <p ALIGN="JUSTIFY">Z wieku mu i z urzędu ten zaszczyt należy.</p>
  <p ALIGN="JUSTIFY">Idąc kłaniał się damom, starcom i młodzieży.</p>
  <p ALIGN="JUSTIFY">Przy nim stał kwestarz, Sędzia tuż przy Bernardynie,</p>
  <p ALIGN="JUSTIFY">Bernardyn zmówił krótki pacierz po łacinie.</p>
  <p ALIGN="JUSTIFY">Mężczyznom dano wódkę; wtenczas wszyscy siedli</p>
  <p ALIGN="JUSTIFY">I chołodziec litewski milcząc żwawo jedli.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Pan Tadeusz, choć młodzik, ale prawem gościa</p>
  <p ALIGN="JUSTIFY">Wysoko siadł przy damach obok Jegomościa;</p>
  <p ALIGN="JUSTIFY">Między nim i stryjaszkiem jedno pozostało</p>
  <p ALIGN="JUSTIFY">Puste miejsce, jak gdyby na kogoś czekało.</p>
  <p ALIGN="JUSTIFY">Stryj nieraz na to miejsce i na drzwi poglądał,</p>
  <p ALIGN="JUSTIFY">Jakby czyjegoś przyjścia był pewny i żądał.</p>
  <p ALIGN="JUSTIFY">I Tadeusz wzrok stryja ku drzwiom odprowadzał,</p>
  <p ALIGN="JUSTIFY">I z nim na miejscu pustym oczy swe osadzał.</p>
  <p ALIGN="JUSTIFY">Dziwna rzecz! Miejsca wkoło są siedzeniem dziewic,</p>
  <p ALIGN="JUSTIFY">Na które mógłby spójrzeć bez wstydu królewic,</p>
  <p ALIGN="JUSTIFY">Wszystkie zacnie zrodzone, każda młoda, ładna;</p>
  <p ALIGN="JUSTIFY">Tadeusz tam pogląda, gdzie nie siedzi żadna.</p>
  <p ALIGN="JUSTIFY">To miejsce jest zagadką, młódź lubi zagadki;</p>
  <p ALIGN="JUSTIFY">Roztargniony, do swojej nadobnej sąsiadki</font></p>
  <font SIZE="4"><p ALIGN="JUSTIFY">Ledwie słów kilka wyrzekł, do Podkomorzanki;</font></p>
  <font SIZE="4"><p ALIGN="JUSTIFY">Nie zmienia jej talerzów, nie nalewa szklanki,</p>
  <p ALIGN="JUSTIFY">I panien nie zabawia przez rozmowy grzeczne,</font></p>
  <font SIZE="4"><p ALIGN="JUSTIFY">Z których by wychowanie poznano stołeczne;</p>
  <p ALIGN="JUSTIFY">To jedno puste miejsce nęci go i mami...</p>
  <p ALIGN="JUSTIFY">Już nie puste, bo on je napełnił myślami.</p>
  <p ALIGN="JUSTIFY">Po tem miejscu biegało domysłów tysiące,</p>
  <p ALIGN="JUSTIFY">Jako po deszczu żabki po samotnej łące;</p>
  <p ALIGN="JUSTIFY">Śród nich jedna króluje postać, jak w pogodę</p>
  <p ALIGN="JUSTIFY">Lilia jeziór skroń białą wznosząca nad wodę.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Dano trzecią potrawę. Wtem pan Podkomorzy,</p>
  <p ALIGN="JUSTIFY">Wlawszy kropelkę wina w szklankę panny Róży,</p>
  <p ALIGN="JUSTIFY">A młodszej przysunąwszy z talerzem ogórki,</p>
  <p ALIGN="JUSTIFY">Rzekł: &quot;Muszę ja wam służyć, moje panny córki,</p>
  <p ALIGN="JUSTIFY">Choć stary i niezgrabny&quot;. Zatem się rzuciło</p>
  <p ALIGN="JUSTIFY">Kilku młodych od stołu i pannom służyło.</p>
  <p ALIGN="JUSTIFY">Sędzia, z boku rzuciwszy wzrok na Tadeusza</font></p>
  <font SIZE="4"><p ALIGN="JUSTIFY">I poprawiwszy nieco wylotów kontusza,</font></p>
  <font SIZE="4"><p ALIGN="JUSTIFY">Nalał węgrzyna i rzekł: </font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Dziś, nowym zwyczajem,</p>
  <p ALIGN="JUSTIFY">My na naukę młodzież do stolicy dajem</p>
  <p ALIGN="JUSTIFY">I nie przeczym, że nasi synowie i wnuki</p>
  <p ALIGN="JUSTIFY">Mają od starych więcej książkowej nauki;</p>
  <p ALIGN="JUSTIFY">Ale co dzień postrzegam, jak młódź cierpi na tem,</font></p>
  <font SIZE="4"><p ALIGN="JUSTIFY">Że nie ma szkół uczących żyć z ludźmi i światem.</p>
  <p ALIGN="JUSTIFY">Dawniej na dwory pańskie jachał szlachcic młody,</p>
  <p ALIGN="JUSTIFY">Ja sam lat dziesięć byłem dworskim Wojewody,</p>
  <p ALIGN="JUSTIFY">Ojca Podkomorzego, Mościwego Pana</p>
  <p ALIGN="JUSTIFY">(Mówiąc, Podkomorzemu ścisnął za kolana);</p>
  <p ALIGN="JUSTIFY">On mnie radą do usług publicznych sposobił,</p>
  <p ALIGN="JUSTIFY">Z opieki nie wypuścił, aż człowiekiem zrobił.</p>
  <p ALIGN="JUSTIFY">W mym domu wiecznie będzie jego pamięć droga,</p>
  <p ALIGN="JUSTIFY">Co dzień za duszę jego proszę Pana Boga.</p>
  <p ALIGN="JUSTIFY">Jeślim tyle na jego nie korzystał dworze</p>
  <p ALIGN="JUSTIFY">Jak drudzy i wróciwszy w domu ziemię orzę,</p>
  <p ALIGN="JUSTIFY">Gdy inni, więcej godni Wojewody względów,</p>
  <p ALIGN="JUSTIFY">Doszli potem najwyższych krajowych urzędów,</p>
  <p ALIGN="JUSTIFY">Przynajmniej tom skorzystał, że mi w moim domu</p>
  <p ALIGN="JUSTIFY">Nikt nigdy nie zarzuci, bym uchybił komu</p>
  <p ALIGN="JUSTIFY">W uczciwości, w grzeczności; a ja powiem śmiało:</p>
  <p ALIGN="JUSTIFY">Grzeczność nie jest nauką łatwą ani małą.</p>
  <p ALIGN="JUSTIFY">Niełatwą, bo nie na tym kończy się, jak nogą</p>
  <p ALIGN="JUSTIFY">Zręcznie wierzgnąć, z uśmiechem witać lada kogo;</p>
  <p ALIGN="JUSTIFY">Bo taka grzeczność modna zda mi się kupiecka,</p>
  <p ALIGN="JUSTIFY">Ale nie staropolska, ani też szlachecka.</p>
  <p ALIGN="JUSTIFY">Grzeczność wszystkim należy, lecz każdemu inna;</p>
  <p ALIGN="JUSTIFY">Bo nie jest bez grzeczności i miłość dziecinna,</font></p>
  <font SIZE="4"><p ALIGN="JUSTIFY">I wzgląd męża dla żony przy ludziach, i pana</p>
  <p ALIGN="JUSTIFY">Dla sług swoich, a w każdej jest pewna odmiana.</p>
  <p ALIGN="JUSTIFY">Trzeba się długo uczyć, ażeby nie zbłądzić</p>
  <p ALIGN="JUSTIFY">I każdemu powinną uczciwość wyrządzić.</p>
  <p ALIGN="JUSTIFY">I starzy się uczyli; u panów rozmowa</p>
  <p ALIGN="JUSTIFY">Była to historyja żyjąca krajowa,</p>
  <p ALIGN="JUSTIFY">A między szlachtą dzieje domowe powiatu:</p>
  <p ALIGN="JUSTIFY">Dawano przez to poznać szlachcicowi bratu,</p>
  <p ALIGN="JUSTIFY">Że wszyscy o nim wiedzą, lekce go nie ważą;</p>
  <p ALIGN="JUSTIFY">Więc szlachcic obyczaje swe trzymał pod strażą.</p>
  <p ALIGN="JUSTIFY">Dziś człowieka nie pytaj: co zacz? kto go rodzi?</p>
  <p ALIGN="JUSTIFY">Z kim on żył, co porabiał? Każdy, gdzie chce, wchodzi,</font></p>
  <font SIZE="4"><p ALIGN="JUSTIFY">Byle nie szpieg rządowy i byle nie w nędzy.</p>
  <p ALIGN="JUSTIFY">Jak ów Wespazyjanus nie wąchał pieniędzy</p>
  <p ALIGN="JUSTIFY">I nie chciał wiedzieć, skąd są, z jakich rąk i krajów,</p>
  <p ALIGN="JUSTIFY">Tak nie chcą znać człowieka rodu, obyczajów!</p>
  <p ALIGN="JUSTIFY">Dość, że ważny i że się stempel na nim widzi,</p>
  <p ALIGN="JUSTIFY">Więc szanują przyjaciół jak pieniądze Żydzi&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">To mówiąc Sędzia gości obejrzał porządkiem;</p>
  <p ALIGN="JUSTIFY">Bo choć zawsze i płynnie mówił, i z rozsądkiem,</p>
  <p ALIGN="JUSTIFY">Wiedział, że niecierpliwa młodzież teraźniejsza,</p>
  <p ALIGN="JUSTIFY">Że ją nudzi rzecz długa, choć najwymowniejsza.</p>
  <p ALIGN="JUSTIFY">Ale wszyscy słuchali w milczeniu głębokiem;</p>
  <p ALIGN="JUSTIFY">Sędzia Podkomorzego zdał się radzić okiem,</p>
  <p ALIGN="JUSTIFY">Podkomorzy pochwałą rzeczy nie przerywał,</p>
  <p ALIGN="JUSTIFY">Ale częstym skinieniem głowy potakiwał.</p>
  <p ALIGN="JUSTIFY">Sędzia milczał, on jeszcze skinieniem przyzwalał;</p>
  <p ALIGN="JUSTIFY">Więc Sędzia jego puchar i swój kielich nalał</p>
  <p ALIGN="JUSTIFY">I dalej mówił: </font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Grzeczność nie jest rzeczą małą:</p>
  <p ALIGN="JUSTIFY">Kiedy się człowiek uczy ważyć, jak przystało,</font></p>
  <font SIZE="4"><p ALIGN="JUSTIFY">Drugich wiek, urodzenie, cnoty, obyczaje,</font></p>
  <font SIZE="4"><p ALIGN="JUSTIFY">Wtenczas i swoją ważność zarazem poznaje;</p>
  <p ALIGN="JUSTIFY">Jak na szalach żebyśmy nasz ciężar poznali,</p>
  <p ALIGN="JUSTIFY">Musim kogoś posadzić na przeciwnej szali.</font></p>
  <font SIZE="4"><p ALIGN="JUSTIFY">Zaś godna jest Waszmościów uwagi osobnej</p>
  <p ALIGN="JUSTIFY">Grzeczność, którą powinna młodź dla płci nadobnej;</p>
  <p ALIGN="JUSTIFY">Zwłaszcza gdy zacność domu, fortuny szczodroty</p>
  <p ALIGN="JUSTIFY">Objaśniają wrodzone wdzięki i przymioty.</p>
  <p ALIGN="JUSTIFY">Stąd droga do afektów i stąd się kojarzy</p>
  <p ALIGN="JUSTIFY">Wspaniały domów sojusz - tak myślili starzy.</font></p>
  <font SIZE="4"><p ALIGN="JUSTIFY">A zatem...&quot; </p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tu pan Sędzia nagłym zwrotem głowy</p>
  <p ALIGN="JUSTIFY">Skinął na Tadeusza, rzucił wzrok surowy,</p>
  <p ALIGN="JUSTIFY">Znać było, że przychodził już do wniosków mowy.</p>
  <p ALIGN="JUSTIFY">Wtem brząknął w tabakierkę złotą Podkomorzy</p>
  <p ALIGN="JUSTIFY">I rzekł: </font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">&quot;Mój Sędzio, dawniej było jeszcze gorzej!</font></p>
  <font SIZE="4"><p ALIGN="JUSTIFY">Teraz nie wiem, czy moda i nas starych zmienia,</font></p>
  <font SIZE="4"><p ALIGN="JUSTIFY">Czy młodzież lepsza, ale widzę mniej zgorszenia.</p>
  <p ALIGN="JUSTIFY">Ach, ja pamiętam czasy, kiedy do Ojczyzny</p>
  <p ALIGN="JUSTIFY">Pierwszy raz zawitała moda francuszczyzny!</p>
  <p ALIGN="JUSTIFY">Gdy raptem paniczyki młode z cudzych krajów</p>
  <p ALIGN="JUSTIFY">Wtargnęli do nas hordą gorszą od Nogajów!</p>
  <p ALIGN="JUSTIFY">Prześladując w Ojczyźnie Boga, przodków wiarę,</font></p>
  <font SIZE="4"><p ALIGN="JUSTIFY">Prawa i obyczaje, nawet suknie stare.</font></p>
  <font SIZE="4"><p ALIGN="JUSTIFY">Żałośnie było widzieć wyżółkłych młokosów,</p>
  <p ALIGN="JUSTIFY">Gadających przez nosy, a często bez nosów,</p>
  <p ALIGN="JUSTIFY">Opatrzonych w broszurki i w różne gazety,</font></p>
  <font SIZE="4"><p ALIGN="JUSTIFY">Głoszących nowe wiary, prawa, toalety.</p>
  <p ALIGN="JUSTIFY">Miała nad umysłami wielką moc ta tłuszcza;</p>
  <p ALIGN="JUSTIFY">Bo Pan Bóg, kiedy karę na naród przepuszcza,</font></p>
  <font SIZE="4"><p ALIGN="JUSTIFY">Odbiera naprzód rozum od obywateli.</font></p>
  <font SIZE="4"><p ALIGN="JUSTIFY">I tak mędrsi fircykom oprzeć się nie śmieli;</p>
  <p ALIGN="JUSTIFY">I zląkł ich się jak dżumy jakiej cały naród,</p>
  <p ALIGN="JUSTIFY">Bo już sam wewnątrz siebie czuł choroby zaród.</font></p>
  <font SIZE="4"><p ALIGN="JUSTIFY">Krzyczano na modnisiów, a brano z nich wzory:</font></p>
  <font SIZE="4"><p ALIGN="JUSTIFY">Zmieniano wiarę, mowę, prawa i ubiory.</p>
  <p ALIGN="JUSTIFY">Była to maszkarada, zapustna swawola,</p>
  <p ALIGN="JUSTIFY">Po której miał przyjść wkrótce wielki post - niewola!</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Pamiętam, chociaż byłem wtenczas małe
  dziecię,</p>
  <p ALIGN="JUSTIFY">Kiedy do ojca mego w oszmiańskim powiecie</p>
  <p ALIGN="JUSTIFY">Przyjechał pan Podczaszyc na francuskim wózku,</p>
  <p ALIGN="JUSTIFY">Pierwszy człowiek, co w Litwie chodził po francusku.</font></p>
  <font SIZE="4"><p ALIGN="JUSTIFY">Biegali wszyscy za nim jakby za rarogiem,</p>
  <p ALIGN="JUSTIFY">Zazdroszczono domowi, przed którego progiem</font></p>
  <font SIZE="4"><p ALIGN="JUSTIFY">Stanęła Podczaszyca dwókolna dryndulka,</p>
  <p ALIGN="JUSTIFY">Która się po francusku zwała karyjulka.</p>
  <p ALIGN="JUSTIFY">Zamiast lokajów w kielni siedziały dwa pieski,</p>
  <p ALIGN="JUSTIFY">A na kozłach niemczysko chude na kształt deski;</p>
  <p ALIGN="JUSTIFY">Nogi miał długie, cienkie, jak od chmielu tyki,</p>
  <p ALIGN="JUSTIFY">W pończochach, ze srebrnymi klamrami trzewiki,</font></p>
  <font SIZE="4"><p ALIGN="JUSTIFY">Peruka z harbajtelem zawiązanym w miechu.</p>
  <p ALIGN="JUSTIFY">Starzy na on ekwipaż parskali ze śmiechu,</p>
  <p ALIGN="JUSTIFY">A chłopi żegnali się, mowiąc, że po świecie</p>
  <p ALIGN="JUSTIFY">Jeździ wenecki diabeł w niemieckiej karecie.</p>
  <p ALIGN="JUSTIFY">Sam Podczaszyc jaki był, opisywać długo;</p>
  <p ALIGN="JUSTIFY">Dosyć, że nam się zdawał małpą lub papugą,</p>
  <p ALIGN="JUSTIFY">W wielkiej peruce, którą do złotego runa</p>
  <p ALIGN="JUSTIFY">On lubił porównywać, a my do kołtuna.</p>
  <p ALIGN="JUSTIFY">Jeśli kto i czuł wtenczas, że polskie ubranie</p>
  <p ALIGN="JUSTIFY">Piękniejsze jest niż obcej mody małpowanie,</p>
  <p ALIGN="JUSTIFY">Milczał; boby krzyczała młodzież, że przeszkadza</p>
  <p ALIGN="JUSTIFY">Kulturze, że tamuje progresy, że zdradza!</p>
  <p ALIGN="JUSTIFY">Taka była przesądów owoczesnych władza!</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Podczaszyc zapowiedział, że nas reformować,</p>
  <p ALIGN="JUSTIFY">Cywilizować będzie i konstytuować;</p>
  <p ALIGN="JUSTIFY">Ogłosił nam, że jacyś Francuzi wymowni</p>
  <p ALIGN="JUSTIFY">Zrobili wynalazek: iż ludzie są rowni.</p>
  <p ALIGN="JUSTIFY">Choć o tem dawno w Pańskim pisano zakonie</p>
  <p ALIGN="JUSTIFY">I każdy ksiądz toż samo gada na ambonie.</p>
  <p ALIGN="JUSTIFY">Nauka dawną była, szło o jej pełnienie!</p>
  <p ALIGN="JUSTIFY">Lecz wtenczas panowało takie oślepienie,</p>
  <p ALIGN="JUSTIFY">Że nie wierzono rzeczom najdawniejszym w świecie,</p>
  <p ALIGN="JUSTIFY">Jeśli ich nie czytano w francuskiej gazecie.</p>
  <p ALIGN="JUSTIFY">Podczaszyc, mimo równość, wziął tytuł markiża;</p>
  <p ALIGN="JUSTIFY">Wiadomo, że tytuły przychodzą z Paryża,</p>
  <p ALIGN="JUSTIFY">A natenczas tam w modzie był tytuł markiża.</p>
  <p ALIGN="JUSTIFY">Jakoż, kiedy się moda odmieniła z laty,</p>
  <p ALIGN="JUSTIFY">Tenże sam markiż przybrał tytuł demokraty;</p>
  <p ALIGN="JUSTIFY">Wreszcie z odmienną modą, pod Napoleonem,</p>
  <p ALIGN="JUSTIFY">Demokrata przyjechał z Paryża baronem;</p>
  <p ALIGN="JUSTIFY">Gdyby żył dłużej, może nową alternatą</p>
  <p ALIGN="JUSTIFY">Z barona przechrzciłby się kiedyś demokratą.</p>
  <p ALIGN="JUSTIFY">Bo Paryż częstą mody odmianą się chlubi,</p>
  <p ALIGN="JUSTIFY">A co Francuz wymyśli, to Polak polubi.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Chwała Bogu, że teraz jeśli nasza młodzież</p>
  <p ALIGN="JUSTIFY">Wyjeżdża za granicę, to już nie po odzież,</p>
  <p ALIGN="JUSTIFY">Nie szukać prawodawstwa w drukarskich kramarniach</p>
  <p ALIGN="JUSTIFY">Lub wymowy uczyć się w paryskich kawiarniach.</p>
  <p ALIGN="JUSTIFY">Bo teraz Napoleon, człek mądry a prędki,</p>
  <p ALIGN="JUSTIFY">Nie daje czasu szukać mody i gawędki.</p>
  <p ALIGN="JUSTIFY">Teraz grzmi oręż, a nam starym serca rosną,</p>
  <p ALIGN="JUSTIFY">Że znowu o Polakach tak na świecie głośno;</p>
  <p ALIGN="JUSTIFY">Jest sława, a więc będzie i Rzeczpospolita!</p>
  <p ALIGN="JUSTIFY">Zawżdy z wawrzynów drzewo wolności wykwita.</p>
  <p ALIGN="JUSTIFY">Tylko smutno, że nam, ach! tak się lata wleką</p>
  <p ALIGN="JUSTIFY">W nieczynności! a oni tak zawsze daleko!</p>
  <p ALIGN="JUSTIFY">Tak długo czekać! Nawet tak rzadka nowina!</p>
  <p ALIGN="JUSTIFY">Ojcze Robaku (ciszej rzekł do Bernardyna),</font></p>
  <font SIZE="4"><p ALIGN="JUSTIFY">Słyszałem, żeś zza Niemna odebrał wiadomość;</p>
  <p ALIGN="JUSTIFY">Może też co o naszym wojsku wie Jegomość?&quot;</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Nic a nic - odpowiedział Robak obojętnie</p>
  <p ALIGN="JUSTIFY">(Widać było, że słuchał rozmowy niechętnie) -</p>
  <p ALIGN="JUSTIFY">Mnie polityka nudzi; jeżeli z Warszawy</p>
  <p ALIGN="JUSTIFY">Mam list, to rzecz zakonna, to są nasze sprawy</p>
  <p ALIGN="JUSTIFY">Bernardyńskie; cóż o tem gadać u wieczerzy?</p>
  <p ALIGN="JUSTIFY">Są tu świeccy, do których nic to nie należy&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tak mowiąc spojrzał zyzem, gdzie śród biesiadników</p>
  <p ALIGN="JUSTIFY">Siedział gość Moskal; był to pan kapitan Ryków;</p>
  <p ALIGN="JUSTIFY">Stary żołnierz, stał w bliskiej wiosce na kwaterze,</font></p>
  <font SIZE="4"><p ALIGN="JUSTIFY">Pan Sędzia go przez grzeczność prosił na wieczerzę.</p>
  <p ALIGN="JUSTIFY">Rykow jadł smaczno, mało wdawał się w rozmowę,</p>
  <p ALIGN="JUSTIFY">Lecz na wzmiankę Warszawy rzekł, podniosłszy głowę:</font></p>
  <font SIZE="4"><p ALIGN="JUSTIFY">&quot;Pan Podkomorzy! Oj, Wy! Pan zawsze ciekawy</p>
  <p ALIGN="JUSTIFY">O Bonaparta, zawsze Wam tam do Warszawy!</p>
  <p ALIGN="JUSTIFY">He! Ojczyzna! Ja nie szpieg, a po polsku umiem -</font></p>
  <font SIZE="4"><p ALIGN="JUSTIFY">Ojczyzna! Ja to czuję wszystko, ja rozumiem!</p>
  <p ALIGN="JUSTIFY">Wy Polaki, ja Ruski, teraz się nie bijem,</font></p>
  <font SIZE="4"><p ALIGN="JUSTIFY">Jest armistycjum, to my razem jemy, pijem.</font></p>
  <font SIZE="4"><p ALIGN="JUSTIFY">Często na awanpostach nasz z Francuzem gada,</p>
  <p ALIGN="JUSTIFY">Pije wódkę; jak krzykną: ura! - kanonada.</font></p>
  <font SIZE="4"><p ALIGN="JUSTIFY">Ruskie przysłowie: z kim się biję, tego lubię;</p>
  <p ALIGN="JUSTIFY">Gładź drużkę jak po duszy, a bij jak po szubie.</p>
  <p ALIGN="JUSTIFY">Ja mówię, będzie wojna u nas. Do majora</p>
  <p ALIGN="JUSTIFY">Płuta adiutant sztabu przyjechał zawczora:</p>
  <p ALIGN="JUSTIFY">Gotować się do marszu! Pójdziem, czy pod Turka,</font></p>
  <font SIZE="4"><p ALIGN="JUSTIFY">Czy na Francuza; oj, ten Bonapart figurka!</font></p>
  <font SIZE="4"><p ALIGN="JUSTIFY">Bez Suworowa to on może nas wytuza.</p>
  <p ALIGN="JUSTIFY">U nas w pułku gadano, jak szli na Francuza,</p>
  <p ALIGN="JUSTIFY">Że Bonapart czarował, no, tak i Suwarów</p>
  <p ALIGN="JUSTIFY">Czarował; tak i były czary przeciw czarów.</p>
  <p ALIGN="JUSTIFY">Raz w bitwie, gdzie podział się? szukać Bonaparta -</p>
  <p ALIGN="JUSTIFY">A on zmienił się w lisa, tak Suwarów w charta;</font></p>
  <font SIZE="4"><p ALIGN="JUSTIFY">Tak Bonaparte znowu w kota się przerzuca,</p>
  <p ALIGN="JUSTIFY">Dalej drzeć pazurami, a Suwarów w kuca.</p>
  <p ALIGN="JUSTIFY">Obaczcież, co się stało w końcu z Bonapartą...&quot;</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tu Ryków przerwał i jadł; wtem z potrawą czwartą</p>
  <p ALIGN="JUSTIFY">Wszedł służący, i raptem boczne drzwi otwarto.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Weszła nowa osoba, przystojna i młoda;</p>
  <p ALIGN="JUSTIFY">Jej zjawienie się nagłe, jej wzrost i uroda,</p>
  <p ALIGN="JUSTIFY">Jej ubiór zwrócił oczy; wszyscy ją witali;</p>
  <p ALIGN="JUSTIFY">Prócz Tadeusza, widać, że ją wszyscy znali.</p>
  <p ALIGN="JUSTIFY">Kibić miała wysmukłą, kształtną, pierś powabną,</p>
  <p ALIGN="JUSTIFY">Suknię materyjalną, różową, jedwabną,</font></p>
  <font SIZE="4"><p ALIGN="JUSTIFY">Gors wycięty, kołnierzyk z korónek, rękawki</p>
  <p ALIGN="JUSTIFY">Krótkie, w ręku kręciła wachlarz dla zabawki</p>
  <p ALIGN="JUSTIFY">(Bo nie było gorąca); wachlarz pozłocisty</p>
  <p ALIGN="JUSTIFY">Powiewając rozlewał deszcz iskier rzęsisty.</p>
  <p ALIGN="JUSTIFY">Głowa do włosów, włosy pozwijane w kręgi,</p>
  <p ALIGN="JUSTIFY">W pukle, i przeplatane różowymi wstęgi,</p>
  <p ALIGN="JUSTIFY">Pośród nich brylant, niby zakryty od oczu,</p>
  <p ALIGN="JUSTIFY">Świecił się jako gwiazda w komety warkoczu -</p>
  <p ALIGN="JUSTIFY">Słowem, ubiór galowy; szeptali niejedni,</p>
  <p ALIGN="JUSTIFY">Że zbyt wykwintny na wieś i na dzień powszedni.</p>
  <p ALIGN="JUSTIFY">Nóżek, choć suknia krótka, oko nie zobaczy,</p>
  <p ALIGN="JUSTIFY">Bo biegła bardzo szybko, suwała się racz�j,</p>
  <p ALIGN="JUSTIFY">Jako osóbki, które na trzykrólskie święta</p>
  <p ALIGN="JUSTIFY">Przesuwają w jasełkach ukryte chłopięta.</p>
  <p ALIGN="JUSTIFY">Biegła i wszystkich lekkim witając ukłonem,</p>
  <p ALIGN="JUSTIFY">Chciała usieść na miejscu sobie zostawionem.</p>
  <p ALIGN="JUSTIFY">Trudno było; bo krzeseł dla gości nie stało:</p>
  <p ALIGN="JUSTIFY">Na czterech ławach cztery ich rzędy siedziało,</p>
  <p ALIGN="JUSTIFY">Trzeba było rzęd ruszyć lub ławę przeskoczyć;</p>
  <p ALIGN="JUSTIFY">Zręcznie między dwie ławy umiała się wtłoczyć,</p>
  <p ALIGN="JUSTIFY">A potem między rzędem siedzących i stołem</p>
  <p ALIGN="JUSTIFY">Jak bilardowa kula toczyła się kołem.</p>
  <p ALIGN="JUSTIFY">W biegu dotknęła blisko naszego młodziana;</p>
  <p ALIGN="JUSTIFY">Uczepiwszy falbaną o czyjeś kolana,</p>
  <p ALIGN="JUSTIFY">Pośliznęła się nieco i w tem roztargnieniu</p>
  <p ALIGN="JUSTIFY">Na pana Tadeusza wsparła się ramieniu.</p>
  <p ALIGN="JUSTIFY">Przeprosiwszy go grzecznie, na miejscu swem siadła</p>
  <p ALIGN="JUSTIFY">Pomiędzy nim i stryjem, ale nic nie jadła,</p>
  <p ALIGN="JUSTIFY">Tylko się wachlowała, to wachlarza trzonek</p>
  <p ALIGN="JUSTIFY">Kręciła, to kołnierzyk z brabanckich koronek</p>
  <p ALIGN="JUSTIFY">Poprawiała, to lekkim dotknieniem się ręki</p>
  <p ALIGN="JUSTIFY">Muskała włosów pukle i wstąg jasnych pęki.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Ta przerwa rozmów trwała już minut ze cztery.</p>
  <p ALIGN="JUSTIFY">Tymczasem w końcu stoła naprzód ciche szmery,</p>
  <p ALIGN="JUSTIFY">A potem się zaczęły wpółgłośne rozmowy;</p>
  <p ALIGN="JUSTIFY">Mężczyźni rozsądzali swe dzisiejsze łowy.</p>
  <p ALIGN="JUSTIFY">Asesora z Rejentem wzmogła się uparta,</p>
  <p ALIGN="JUSTIFY">Coraz głośniejsza kłótnia o kusego charta,</p>
  <p ALIGN="JUSTIFY">Którego posiadaniem pan Rejent się szczycił</p>
  <p ALIGN="JUSTIFY">I utrzymywał, że on zająca pochwycił;</p>
  <p ALIGN="JUSTIFY">Asesor zaś dowodził na złość Rejentowi,</p>
  <p ALIGN="JUSTIFY">Że ta chwała należy chartu Sokołowi.</p>
  <p ALIGN="JUSTIFY">Pytano zdania innych; więc wszyscy dokoła</p>
  <p ALIGN="JUSTIFY">Brali stronę Kusego, albo też Sokoła,</p>
  <p ALIGN="JUSTIFY">Ci jak znawcy, ci znowu jak naoczne świadki.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Sędzia na drugim końcu do nowej sąsiadki</p>
  <p ALIGN="JUSTIFY">Rzekł półgłosem: &quot;Przepraszam, musieliśmy siadać,</font></p>
  <font SIZE="4"><p ALIGN="JUSTIFY">Niepodobna wieczerzy na później odkładać:</p>
  <p ALIGN="JUSTIFY">Goście głodni, chodzili daleko na pole;</p>
  <p ALIGN="JUSTIFY">Myśliłem, że dziś z nami nie będziesz przy stole&quot;.</p>
  <p ALIGN="JUSTIFY">To rzekłszy, z Podkomorzym przy pełnym kielichu</p>
  <p ALIGN="JUSTIFY">O politycznych sprawach rozmawiał po cichu.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Gdy tak były zajęte stołu strony obie,</p>
  <p ALIGN="JUSTIFY">Tadeusz przyglądał się nieznanej osobie:</p>
  <p ALIGN="JUSTIFY">Przypomniał, że za pierwszym na miejsce wejrzeniem</p>
  <p ALIGN="JUSTIFY">Odgadnął zaraz, czyim miało być siedzeniem.</p>
  <p ALIGN="JUSTIFY">Rumienił się, serce mu biło nadzwyczajnie;</p>
  <p ALIGN="JUSTIFY">Więc rozwiązane widział swych domysłów tajnie!</p>
  <p ALIGN="JUSTIFY">Więc było przeznaczono, by przy jego boku</font></p>
  <font SIZE="4"><p ALIGN="JUSTIFY">Usiadła owa piękność widziana w pomroku.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wprawdzie zdała się teraz wzrostem dorodniejsza,</p>
  <p ALIGN="JUSTIFY">Bo ubrana, a ubiór powiększa i zmniejsza.</p>
  <p ALIGN="JUSTIFY">I włos u tamtej widział krótki, jasnozłoty,</p>
  <p ALIGN="JUSTIFY">A u tej krucze, długie zwijały się sploty.</p>
  <p ALIGN="JUSTIFY">Kolor musiał pochodzić od słońca promieni,</p>
  <p ALIGN="JUSTIFY">Któremi przy zachodzie wszystko się czerwieni.</p>
  <p ALIGN="JUSTIFY">Twarzy wówczas nie dostrzegł, nazbyt rychło znikła,</p>
  <p ALIGN="JUSTIFY">Ale myśl twarz nadobną odgadywać zwykła;</p>
  <p ALIGN="JUSTIFY">Myślił, że pewnie miała czarniutkie oczęta,</p>
  <p ALIGN="JUSTIFY">Białą twarz, usta kraśne jak wiśnie bliźnięta;</font></p>
  <font SIZE="4"><p ALIGN="JUSTIFY">U tej znalazł podobne oczy, usta, lica;</p>
  <p ALIGN="JUSTIFY">W wieku może by była największa różnica:</p>
  <p ALIGN="JUSTIFY">Ogrodniczka dziewczynką zdawała się małą,</p>
  <p ALIGN="JUSTIFY">A pani ta niewiastą już w latach dojrzałą;</p>
  <p ALIGN="JUSTIFY">Lecz młodzież o piękności metrykę nie pyta,</p>
  <p ALIGN="JUSTIFY">Bo młodzieńcowi młodą jest każda kobi�ta,</p>
  <p ALIGN="JUSTIFY">Chłopcowi każda piękność zda się rówiennicą,</p>
  <p ALIGN="JUSTIFY">A niewinnemu każda kochanka dziewicą.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz, chociaż liczył lat blisko dwadzieście</p>
  <p ALIGN="JUSTIFY">I od dzieciństwa mieszkał w Wilnie, wielkim mieście,</p>
  <p ALIGN="JUSTIFY">Miał za dozorcę księdza, który go pilnował</p>
  <p ALIGN="JUSTIFY">I w dawnej surowości prawidłach wychował.</p>
  <p ALIGN="JUSTIFY">Tadeusz zatem przywiozł w strony swe rodzinne</p>
  <p ALIGN="JUSTIFY">Duszę czystą, myśl żywą i serce niewinne,</p>
  <p ALIGN="JUSTIFY">Ale razem niemałą chętkę do swywoli.</p>
  <p ALIGN="JUSTIFY">Z góry już robił projekt, że sobie pozwoli</p>
  <p ALIGN="JUSTIFY">Używać na wsi długo wzbronionej swobody;</p>
  <p ALIGN="JUSTIFY">Wiedział, że był przystojny, czuł się rześki, młody,</p>
  <p ALIGN="JUSTIFY">A w spadku po rodzicach wziął czerstwość i zdrowie.</p>
  <p ALIGN="JUSTIFY">Nazywał się Soplica; wszyscy Soplicowie</p>
  <p ALIGN="JUSTIFY">Są, jak wiadomo, krzepcy, otyli i silni,</p>
  <p ALIGN="JUSTIFY">Do żołnierki jedyni, w naukach mniej pilni.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz się od przodków swoich nie odrodził:</font></p>
  <font SIZE="4"><p ALIGN="JUSTIFY">Dobrze na koniu jeździł, pieszo dzielnie chodził,</p>
  <p ALIGN="JUSTIFY">Tępy nie był, lecz mało w naukach postąpił,</p>
  <p ALIGN="JUSTIFY">Choć stryj na wychowanie niczego nie skąpił.</p>
  <p ALIGN="JUSTIFY">On wolał z flinty strzelać albo szablą robić;</p>
  <p ALIGN="JUSTIFY">Wiedział, że go myślano do wojska sposobić,</p>
  <p ALIGN="JUSTIFY">Że ojciec w testamencie wyrzekł taką wolę;</p>
  <p ALIGN="JUSTIFY">Ustawicznie do bębna tęsknił, siedząc w szkole.</p>
  <p ALIGN="JUSTIFY">Ale stryj nagle pierwsze zamiary odmienił,</p>
  <p ALIGN="JUSTIFY">Kazał, aby przyjechał i aby się żenił,</p>
  <p ALIGN="JUSTIFY">I objął gospodarstwo; przyrzekł na początek</p>
  <p ALIGN="JUSTIFY">Dać małą wieś, a potem cały swój majątek.</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">Te wszystkie Tadeusza cnoty i zalety</font></p>
  <font SIZE="4"><p ALIGN="JUSTIFY">Ściągnęły wzrok sąsiadki, uważnej kobiety.</p>
  <p ALIGN="JUSTIFY">Zmierzyła jego postać kształtną i wysoką,</p>
  <p ALIGN="JUSTIFY">Jego ramiona silne, jego pierś szeroką</p>
  <p ALIGN="JUSTIFY">I w twarz spójrzała, z której wytryskał rumieniec,</p>
  <p ALIGN="JUSTIFY">Ilekroć z jej oczyma spotkał się młodzieniec:</p>
  <p ALIGN="JUSTIFY">Bo z pierwszej lękliwości całkiem już ochłonął</p>
  <p ALIGN="JUSTIFY">I patrzył wzrokiem śmiałym, w którym ogień płonął.</p>
  <p ALIGN="JUSTIFY">Również patrzyła ona, i cztery źrenice</p>
  <p ALIGN="JUSTIFY">Gorzały przeciw sobie jak roratne świ�ce.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Pierwsza z nim po francusku zaczęła rozmowę;</p>
  <p ALIGN="JUSTIFY">Wracał z miasta, ze szkoły: więc o książki nowe,</font></p>
  <font SIZE="4"><p ALIGN="JUSTIFY">O autorów pytała Tadeusza zdania</p>
  <p ALIGN="JUSTIFY">I ze zdań wyciągała na nowo pytania;</p>
  <p ALIGN="JUSTIFY">Cóż gdy potem zaczęła mówić o malarstwie,</p>
  <p ALIGN="JUSTIFY">O muzyce, o tańcach, nawet o rzeźbiarstwie!</p>
  <p ALIGN="JUSTIFY">Dowiodła, że zna równie pędzel, noty, druki;</p>
  <p ALIGN="JUSTIFY">Aż osłupiał Tadeusz na tyle nauki,</p>
  <p ALIGN="JUSTIFY">Lękał się, by nie został pośmiewiska celem,</p>
  <p ALIGN="JUSTIFY">I jąkał się jak żaczek przed nauczycielem.</p>
  <p ALIGN="JUSTIFY">Szczęściem, że nauczyciel ładny i niesrogi;</p>
  <p ALIGN="JUSTIFY">Odgadnęła sąsiadka powód jego trwogi,</p>
  <p ALIGN="JUSTIFY">Wszczęła rzecz o mniej trudnych i mądrych przedmiotach:</p>
  <p ALIGN="JUSTIFY">O wiejskiego pożycia nudach i kłopotach,</p>
  <p ALIGN="JUSTIFY">I jak bawić się trzeba, i jak czas podzielić,</p>
  <p ALIGN="JUSTIFY">By życie uprzyjemnić i wieś rozweselić.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz odpowiadał śmielej, szła rzecz dal�j,</p>
  <p ALIGN="JUSTIFY">W pół godziny już byli z sobą poufali;</p>
  <p ALIGN="JUSTIFY">Zaczęli nawet małe żarciki i sprzeczki.</p>
  <p ALIGN="JUSTIFY">W końcu, stawiła przed nim trzy z chleba gałeczki:</p>
  <p ALIGN="JUSTIFY">Trzy osoby na wybor; wziął najbliższą sobie;</p>
  <p ALIGN="JUSTIFY">Podkomorzanki na to zmarszczyły się obie,</p>
  <p ALIGN="JUSTIFY">Sąsiadka zaśmiała się, lecz nie powiedziała,</p>
  <p ALIGN="JUSTIFY">Kogo owa szczęśliwa gałka oznaczała.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Inaczej bawiono się w drugim końcu stoła,</p>
  <p ALIGN="JUSTIFY">Bo tam, wzmógłszy się nagle, stronnicy Sokoła</font></p>
  <font SIZE="4"><p ALIGN="JUSTIFY">Na partyję Kusego bez litości wsiedli:</p>
  <p ALIGN="JUSTIFY">Spór był wielki, już potraw ostatnich nie jedli.</p>
  <p ALIGN="JUSTIFY">Stojąc i pijąc obie kłóciły się strony,</p>
  <p ALIGN="JUSTIFY">A najstraszniej pan Rejent był zacietrzewiony:</p>
  <p ALIGN="JUSTIFY">Jak raz zaczął, bez przerwy rzecz swoję tokował</p>
  <p ALIGN="JUSTIFY">I gestami ją bardzo dobitnie malował.</p>
  <p ALIGN="JUSTIFY">(Był dawniej adwokatem pan rejent Bolesta,</p>
  <p ALIGN="JUSTIFY">Zwano go kaznodzieją, że zbyt lubił gesta).</p>
  <p ALIGN="JUSTIFY">Teraz ręce przy boku miał, w tył wygiął łokcie,</p>
  <p ALIGN="JUSTIFY">Spod ramion wytknął palce i długie paznokcie,</p>
  <p ALIGN="JUSTIFY">Przedstawiając dwa smycze chartów tym obrazem.</p>
  <p ALIGN="JUSTIFY">Właśnie rzecz kończył: &quot;Wyczha! puściliśmy razem</font></p>
  <font SIZE="4"><p ALIGN="JUSTIFY">Ja i Asesor, razem, jakoby dwa kórki</p>
  <p ALIGN="JUSTIFY">Jednym palcem spuszczone u jednej dwórórki;</font></p>
  <font SIZE="4"><p ALIGN="JUSTIFY">Wyczha! poszli, a zając jak struna - smyk w pole,</p>
  <p ALIGN="JUSTIFY">Psy tuż (to mówiąc, ręce ciągnął wzdłuż po stole</p>
  <p ALIGN="JUSTIFY">I palcami ruch chartów przedziwnie udawał),</p>
  <p ALIGN="JUSTIFY">Psy tuż, i hec! od lasu odsadzili kawał;</p>
  <p ALIGN="JUSTIFY">Sokoł smyk naprzód, rączy pies, lecz zagorzalec,</p>
  <p ALIGN="JUSTIFY">Wysadził się przed Kusym o tyle, o palec;</p>
  <p ALIGN="JUSTIFY">Wiedziałem, że spudłuje; szarak, gracz nie lada,</p>
  <p ALIGN="JUSTIFY">Czchał niby prosto w pole, za nim psów gromada;</p>
  <p ALIGN="JUSTIFY">Gracz szarak! skoro poczuł wszystkie charty w kupie,</font></p>
  <font SIZE="4"><p ALIGN="JUSTIFY">Pstręk na prawo, koziołka, z nim w prawo psy głupie,</font></p>
  <font SIZE="4"><p ALIGN="JUSTIFY">A on znowu fajt w lewo, jak wytnie dwa susy,</p>
  <p ALIGN="JUSTIFY">Psy za nim fajt na lewo, on w las, a mój Kusy</font></p>
  <font SIZE="4"><p ALIGN="JUSTIFY">Cap !!&quot; - tak krzycząc pan Rejent, na stół
  pochylony,</p>
  <p ALIGN="JUSTIFY">Z palcami swemi zabiegł aż do drugiej strony</p>
  <p ALIGN="JUSTIFY">I &quot;cap!&quot; - Tadeuszowi wrzasnął tuż nad uchem.</p>
  <p ALIGN="JUSTIFY">Tadeusz i sąsiadka, tym głosu wybuchem</p>
  <p ALIGN="JUSTIFY">Znienacka przestraszeni właśnie w pół rozmowy,</p>
  <p ALIGN="JUSTIFY">Odstrychnęli od siebie mimowolnie głowy,</p>
  <p ALIGN="JUSTIFY">Jako wierzchołki drzewa powiązane społem,</p>
  <p ALIGN="JUSTIFY">Gdy je wicher rozerwie; i ręce pod stołem</p>
  <p ALIGN="JUSTIFY">Blisko siebie leżące wstecz nagle uciekły,</p>
  <p ALIGN="JUSTIFY">I dwie twarze w jeden się rumieniec oblekły.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz, by nie zdradzić swego roztargnienia:</p>
  <p ALIGN="JUSTIFY">&quot;Prawda - rzekł - mój Rejencie, prawda, bez wątpienia,</p>
  <p ALIGN="JUSTIFY">Kusy piękny chart z kształtu, jeśli równie chwytny...&quot;</p>
  <p ALIGN="JUSTIFY">&quot;Chwytny? - krzyknął pan Rejent. - Mój pies faworytny</p>
  <p ALIGN="JUSTIFY">Żeby nie miał być chwytny?&quot; Więc Tadeusz znowu</p>
  <p ALIGN="JUSTIFY">Cieszył się, że tak piękny pies nie ma narowu,</p>
  <p ALIGN="JUSTIFY">Żałował, że go tylko widział idąc z lasu</p>
  <p ALIGN="JUSTIFY">I że przymiotów jego poznać nie miał czasu.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Na to zadrżał Asesor, puścił z rąk kieliszek,</p>
  <p ALIGN="JUSTIFY">Utopił w Tadeusza wzrok jak bazyliszek.</p>
  <p ALIGN="JUSTIFY">Asesor mniej krzykliwy i mniej był ruchawy</p>
  <p ALIGN="JUSTIFY">Od Rejenta, szczuplejszy i mały z postawy,</font></p>
  <font SIZE="4"><p ALIGN="JUSTIFY">Lecz straszny na reducie, balu i sejmiku,</font></p>
  <font SIZE="4"><p ALIGN="JUSTIFY">Bo powiadano o nim: ma żądło w języku.</p>
  <p ALIGN="JUSTIFY">Tak dowcipne żarciki umiał komponować,</p>
  <p ALIGN="JUSTIFY">Iżby je w kalendarzu można wydrukować:</p>
  <p ALIGN="JUSTIFY">Wszystkie złośliwe, ostre. Dawniej człek dostatni,</p>
  <p ALIGN="JUSTIFY">Schedę ojca swojego i majątek bratni,</p>
  <p ALIGN="JUSTIFY">Wszystko strwonił, na wielkim figurując świecie;</p>
  <p ALIGN="JUSTIFY">Teraz wszedł w służbę rządu, by znaczyć w powiecie.</p>
  <p ALIGN="JUSTIFY">Lubił bardzo myślistwo, już to dla zabawy,</p>
  <p ALIGN="JUSTIFY">Już to że odgłos trąbki i widok obławy</p>
  <p ALIGN="JUSTIFY">Przypominał mu jego lata młodociane,</p>
  <p ALIGN="JUSTIFY">Kiedy miał strzelców licznych i psy zawołane;</p>
  <p ALIGN="JUSTIFY">Teraz mu z całej psiarni dwa charty zostały,</p>
  <p ALIGN="JUSTIFY">I jeszcze z tych jednemu chciano przeczyć chwały.</p>
  <p ALIGN="JUSTIFY">Więc zbliżył się i, z wolna gładząc faworyty,</p>
  <p ALIGN="JUSTIFY">Rzekł z uśmiechem, a był to uśmiech jadowity:</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Chart bez ogona jest jak szlachcic bez urzędu...</p>
  <p ALIGN="JUSTIFY">Ogon też znacznie chartom pomaga do pędu,</p>
  <p ALIGN="JUSTIFY">A Pan kusość uważasz za dowód dobroci?</p>
  <p ALIGN="JUSTIFY">Zresztą zdać się możemy na sąd Pańskiej cioci.</font></p>
  <font SIZE="4"><p ALIGN="JUSTIFY">Choć pani Telimena mieszkała w stolicy</p>
  <p ALIGN="JUSTIFY">I bawi się niedawno w naszej okolicy,</p>
  <p ALIGN="JUSTIFY">Lepiej zna się na łowach niż myśliwi młodzi:</font></p>
  <font SIZE="4"><p ALIGN="JUSTIFY">Tak to nauka sama z latami przychodzi&quot;.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz, na którego niespodzianie spadał</p>
  <p ALIGN="JUSTIFY">Grom taki, wstał zmieszany, chwilę nic nie gadał,</p>
  <p ALIGN="JUSTIFY">Lecz patrzył na rywala coraz straszniej, sroż�j...</p>
  <p ALIGN="JUSTIFY">Wtem, wielkim szczęściem, dwakroć kichnął Podkomorzy.</p>
  <p ALIGN="JUSTIFY">&quot;Wiwat!&quot; - krzyknęli wszyscy; on się wszystkim skłonił</p>
  <p ALIGN="JUSTIFY">I z wolna w tabakierę palcami zadzwonił:</p>
  <p ALIGN="JUSTIFY">Tabakiera ze złota, z brylantów oprawa,</font></p>
  <font SIZE="4"><p ALIGN="JUSTIFY">A w środku jej był portret króla Stanisława.</p>
  <p ALIGN="JUSTIFY">Ojcu Podkomorzego sam król ją darował,</p>
  <p ALIGN="JUSTIFY">Po ojcu Podkomorzy godnie ją piastował;</p>
  <p ALIGN="JUSTIFY">Gdy w nię dzwonił, znak dawał, że miał głos zabierać;</p>
  <p ALIGN="JUSTIFY">Umilkli wszyscy i ust nie śmieli otwierać.</p>
  <p ALIGN="JUSTIFY">On rzekł:</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Wielmożni Szlachta, Bracia Dobrodzieje!</p>
  <p ALIGN="JUSTIFY">Forum myśliwskiem tylko są łąki i knieje,</p>
  <p ALIGN="JUSTIFY">Więc ja w domu podobnych spraw nie decyduję</p>
  <p ALIGN="JUSTIFY">I posiedzenie nasze na jutro solwuję,</p>
  <p ALIGN="JUSTIFY">I dalszych replik stronom dzisiaj nie dozwolę.</p>
  <p ALIGN="JUSTIFY">Woźny! odwołaj sprawę na jutro na pole.</font></p>
  <font SIZE="4"><p ALIGN="JUSTIFY">Jutro i Hrabia z całym myślistwem tu zjedzie,</p>
  <p ALIGN="JUSTIFY">I Waszeć z nami ruszysz, Sędzio, mój sąsiedzie,</font></p>
  <font SIZE="4"><p ALIGN="JUSTIFY">I pani Telimena, i panny, i panie,</font></p>
  <font SIZE="4"><p ALIGN="JUSTIFY">Słowem, zrobim na urząd wielkie polowanie;</p>
  <p ALIGN="JUSTIFY">I Wojski towarzystwa nam też nie odmówi&quot;.</p>
  <p ALIGN="JUSTIFY">To mówiąc tabakierę podawał starcowi.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Wojski na ostrym końcu śród myśliwych siedział,</p>
  <p ALIGN="JUSTIFY">Słuchał zmrużywszy oczy, słowa nie powiedział,</p>
  <p ALIGN="JUSTIFY">Choć młodzież nieraz jego zasięgała zdania,</p>
  <p ALIGN="JUSTIFY">Bo nikt lepiej nad niego nie znał polowania.</p>
  <p ALIGN="JUSTIFY">On milczał, szczyptę wziętą z tabakiery ważył</p>
  <p ALIGN="JUSTIFY">W palcach i długo dumał, nim ją w końcu zażył;</p>
  <p ALIGN="JUSTIFY">Kichnął, aż cała izba rozległa się echem,</p>
  <p ALIGN="JUSTIFY">I potrząsając głową rzekł z gorzkim uśmiechem:</font></p>
  <font SIZE="4"><p ALIGN="JUSTIFY">&nbsp;</p>
  <p ALIGN="JUSTIFY">&quot;O, jak mnie to starego i smuci, i dziwi!</font></p>
  <font SIZE="4"><p ALIGN="JUSTIFY">Cóż by to o tym starzy mówili myśliwi,</p>
  <p ALIGN="JUSTIFY">Widząc, że w tylu szlachty, w tylu panów gronie</p>
  <p ALIGN="JUSTIFY">Mają sądzić się spory o charcim ogonie;</p>
  <p ALIGN="JUSTIFY">Cóż by rzekł na to stary Rejtan, gdyby ożył?</p>
  <p ALIGN="JUSTIFY">Wróciłby do Lachowicz i w grób się położył!</p>
  <p ALIGN="JUSTIFY">Co by rzekł wojewoda Niesiołowski stary,</p>
  <p ALIGN="JUSTIFY">Który ma dotąd pierwsze na świecie ogary</p>
  <p ALIGN="JUSTIFY">I dwiestu strzelców trzyma obyczajem pańskim,</font></p>
  <font SIZE="4"><p ALIGN="JUSTIFY">I ma sto wozów sieci w zamku worończańskim,</font></p>
  <font SIZE="4"><p ALIGN="JUSTIFY">A od tylu lat siedzi jak mnich na swym dworze.</font></p>
  <font SIZE="4"><p ALIGN="JUSTIFY">Nikt go na polowanie uprosić nie może,</p>
  <p ALIGN="JUSTIFY">Białopiotrowiczowi samemu odmówił!</p>
  <p ALIGN="JUSTIFY">Bo cóż by on na waszych polowaniach łowił?</p>
  <p ALIGN="JUSTIFY">Piękna byłaby sława, ażeby pan taki</p>
  <p ALIGN="JUSTIFY">Wedle dzisiejszej mody jeździł na szaraki!</p>
  <p ALIGN="JUSTIFY">Za moich, panie, czasów w języku strzeleckim</p>
  <p ALIGN="JUSTIFY">Dzik, niedźwiedź, łoś, wilk zwany był zwierzem szlacheckim,</p>
  <p ALIGN="JUSTIFY">A zwierzę nie mające kłów, rogów, pazurów</p>
  <p ALIGN="JUSTIFY">Zostawiano dla płatnych sług i dworskich ciurów;</p>
  <p ALIGN="JUSTIFY">Żaden pan nigdy przyjąć nie chciałby do ręki</font></p>
  <font SIZE="4"><p ALIGN="JUSTIFY">Strzelby, którą zhańbiono, sypiąc w nią śrut
  cienki!</p>
  <p ALIGN="JUSTIFY">Trzymano wprawdzie chartów, bo z łowów wracając,</p>
  <p ALIGN="JUSTIFY">Trafia się, że spod konia mknie się biedak zając;</font></p>
  <font SIZE="4"><p ALIGN="JUSTIFY">Puszczano wtenczas za nim dla zabawki smycze</font></p>
  <font SIZE="4"><p ALIGN="JUSTIFY">I na konikach małe goniły panicze</font></p>
  <font SIZE="4"><p ALIGN="JUSTIFY">Przed oczami rodziców, którzy te pogonie</font></p>
  <font SIZE="4"><p ALIGN="JUSTIFY">Ledwie raczyli widzieć, cóż kłócić się o nie!</p>
  <p ALIGN="JUSTIFY">Więc niech Jaśnie Wielmożny Podkomorzy raczy</p>
  <p ALIGN="JUSTIFY">Odwołać swe rozkazy i niech mi wybaczy,</p>
  <p ALIGN="JUSTIFY">Że nie mogę na takie jechać polowanie</font></p>
  <font SIZE="4"><p ALIGN="JUSTIFY">I nigdy na niem noga moja nie postanie!</font></p>
  <font SIZE="4"><p ALIGN="JUSTIFY">Nazywam się Hreczecha, a od króla Lecha</p>
  <p ALIGN="JUSTIFY">Żaden za zającami nie jeździł Hreczecha&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tu śmiech młodzieży mowę Wojskiego zagłuszył.</p>
  <p ALIGN="JUSTIFY">Wstano od stołu; pierwszy Podkomorzy ruszył;</p>
  <p ALIGN="JUSTIFY">Z wieku mu i z urzędu ten zaszczyt należy;</p>
  <p ALIGN="JUSTIFY">Idąc kłaniał się damom, starcom i młodzieży;</p>
  <p ALIGN="JUSTIFY">Za nim szedł kwestarz, Sędzia tuż przy Bernardynie,</p>
  <p ALIGN="JUSTIFY">Sędzia u progu rękę dał Podkomorzynie,</font></p>
  <font SIZE="4"><p ALIGN="JUSTIFY">Tadeusz Telimenie, Asesor Krajczance,</font></p>
  <font SIZE="4"><p ALIGN="JUSTIFY">A pan Rejent na końcu Wojskiej Hreczeszance.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Tadeusz z kilku gośćmi poszedł do stodoły,</p>
  <p ALIGN="JUSTIFY">A czuł się pomieszany, zły i niewesoły,</p>
  <p ALIGN="JUSTIFY">Rozbierał myślą wszystkie dzisiejsze wypadki:</font></p>
  <font SIZE="4"><p ALIGN="JUSTIFY">Spotkanie się, wieczerzę przy boku sąsiadki,</p>
  <p ALIGN="JUSTIFY">A szczególniej mu słowo &quot;ciocia&quot; koło ucha</p>
  <p ALIGN="JUSTIFY">Brzęczało ciągle jako naprzykrzona mucha.</p>
  <p ALIGN="JUSTIFY">Pragnąłby u Woźnego lepiej się wypytać</p>
  <p ALIGN="JUSTIFY">O pani Telimenie, lecz go nie mógł schwytać;</p>
  <p ALIGN="JUSTIFY">Wojskiego też nie widział, bo zaraz z wieczerzy</p>
  <p ALIGN="JUSTIFY">Wszyscy poszli za gośćmi, jak sługom należy,</p>
  <p ALIGN="JUSTIFY">Urządzając we dworze izby do spoczynku.</p>
  <p ALIGN="JUSTIFY">Starsi i damy spały we dworskim budynku,</p>
  <p ALIGN="JUSTIFY">Młodzież Tadeuszowi prowadzić kazano,</p>
  <p ALIGN="JUSTIFY">W zastępstwie gospodarza, w stodołę na siano.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">W pół godziny tak było głucho w całym dworze</font></p>
  <font SIZE="4"><p ALIGN="JUSTIFY">Jako po zadzwonieniu na pacierz w klasztorze;</font></p>
  <font SIZE="4"><p ALIGN="JUSTIFY">Ciszę przerywał tylko głos nocnego stróża.</p>
  <p ALIGN="JUSTIFY">Usnęli wszyscy. Sędzia sam oczu nie zmruża:</p>
  <p ALIGN="JUSTIFY">Jako wódz gospodarstwa obmyśla wyprawę</p>
  <p ALIGN="JUSTIFY">W pole i w domu przyszłą urządza zabawę.</p>
  <p ALIGN="JUSTIFY">Dał rozkaz ekonomom, wójtom i gumiennym,</font></p>
  <font SIZE="4"><p ALIGN="JUSTIFY">Pisarzom, ochmistrzyni, strzelcom i stajennym,</font></p>
  <font SIZE="4"><p ALIGN="JUSTIFY">I musiał wszystkie dzienne rachunki przezierać,</p>
  <p ALIGN="JUSTIFY">Nareszcie rzekł Woźnemu, że się chce rozbierać.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Woźny pas mu odwiązał, pas słucki, pas lity,</p>
  <p ALIGN="JUSTIFY">Przy którym świecą gęste kutasy jak kity,</font></p>
  <font SIZE="4"><p ALIGN="JUSTIFY">Z jednej strony złotogłów w purpurowe kwiaty,</font></p>
  <font SIZE="4"><p ALIGN="JUSTIFY">Na wywrót jedwab czarny, posrebrzany w kraty;</font></p>
  <font SIZE="4"><p ALIGN="JUSTIFY">Pas taki można równie kłaść na strony obie:</p>
  <p ALIGN="JUSTIFY">Złotą na dzień galowy, a czarną w żałobie.</p>
  <p ALIGN="JUSTIFY">Sam Woźny umiał pas ten odwiązywać, składać;</p>
  <p ALIGN="JUSTIFY">Właśnie tym się zatrudniał i kończył tak gadać:</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">&quot;Cóż złego, że przeniosłem stoły do
  zamczyska?</p>
  <p ALIGN="JUSTIFY">Nikt na tem nic nie stracił, a Pan może zyska,</p>
  <p ALIGN="JUSTIFY">Bo przecież o ten zamek dziś toczy się sprawa.</p>
  <p ALIGN="JUSTIFY">My od dzisiaj do zamku nabyliśmy prawa,</p>
  <p ALIGN="JUSTIFY">I mimo całą strony przeciwnej zajadłość</font></p>
  <font SIZE="4"><p ALIGN="JUSTIFY">Dowiodę, że zamczysko wzięliśmy w posiadłość.</p>
  <p ALIGN="JUSTIFY">Wszakże kto gości prosi w zamek na wieczerzę,</p>
  <p ALIGN="JUSTIFY">Dowodzi, że posiadłość tam ma albo bierze;</p>
  <p ALIGN="JUSTIFY">Nawet strony przeciwne weźwiemy na świadki:</p>
  <p ALIGN="JUSTIFY">Pamiętam za mych czasów podobne wypadki&quot;.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Już Sędzia spał. Więc Woźny cicho wszedł do sieni,</p>
  <p ALIGN="JUSTIFY">Siadł przy świecy i dobył książeczkę z kieszeni,</font></p>
  <font SIZE="4"><p ALIGN="JUSTIFY">Która mu jak <i>Ołtarzyk złoty</i> zawsze służy,</p>
  <p ALIGN="JUSTIFY">Której nigdy nie rzuca w domu i w podróży.</p>
  <p ALIGN="JUSTIFY">Była to trybunalska wokanda: tam rzędem</p>
  <p ALIGN="JUSTIFY">Stały spisane sprawy, które przed urzędem</p>
  <p ALIGN="JUSTIFY">Woźny sam głosem swoim przed laty wywołał</p>
  <p ALIGN="JUSTIFY">Albo o których później dowiedzieć się zdołał.</p>
  <p ALIGN="JUSTIFY">Prostym ludziom wokanda zda się imion spisem,</p>
  <p ALIGN="JUSTIFY">Woźnemu jest obrazów wspaniałych zarysem.</p>
  <p ALIGN="JUSTIFY">Czytał więc i rozmyślał: Ogiński z Wizgirdem,</p>
  <p ALIGN="JUSTIFY">Dominikanie z Rymszą, Rymsza z Wysogierdem,</p>
  <p ALIGN="JUSTIFY">Radziwiłł z Wereszczaką, Giedrojć z Rodułtowskim,</p>
  <p ALIGN="JUSTIFY">Obuchowicz z kahałem, Juracha z Piotrowskim,</font></p>
  <font SIZE="4"><p ALIGN="JUSTIFY">Maleski z Mickiewiczem, a na koniec Hrabia</font></p>
  <font SIZE="4"><p ALIGN="JUSTIFY">Z Soplicą: i czytając, z tych imion wywabia</p>
  <p ALIGN="JUSTIFY">Pamięć spraw wielkich, wszystkie procesu wypadki,</p>
  <p ALIGN="JUSTIFY">I stają mu przed oczy sąd, strony i świadki;</font></p>
  <font SIZE="4"><p ALIGN="JUSTIFY">I ogląda sam siebie, jak w żupanie białym,</p>
  <p ALIGN="JUSTIFY">W granatowym kontuszu stał przed trybunałem;</p>
  <p ALIGN="JUSTIFY">Jedna ręka na szabli, a drugą do stoła</p>
  <p ALIGN="JUSTIFY">Przywoławszy dwie strony: &quot;Uciszcie się!&quot; woła.</p>
  <p ALIGN="JUSTIFY">Marząc i kończąc pacierz wieczorny, pomału</p>
  <p ALIGN="JUSTIFY">Usnął ostatni w Litwie Woźny trybunału.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Takie były zabawy, spory w one lata</p>
  <p ALIGN="JUSTIFY">Śród cichej wsi litewskiej, kiedy reszta świata</p>
  <p ALIGN="JUSTIFY">We łzach i krwi tonęła, gdy ów mąż, bóg wojny,</p>
  <p ALIGN="JUSTIFY">Otoczon chmurą pułków, tysiącem dział zbrojny,</p>
  <p ALIGN="JUSTIFY">Wprzągłszy w swój rydwan orły złote obok srebrnych,</font></p>
  <font SIZE="4"><p ALIGN="JUSTIFY">Od puszcz libijskich latał do Alpów podniebnych,</p>
  <p ALIGN="JUSTIFY">Ciskając grom po gromie: w Piramidy, w Tabor,</p>
  <p ALIGN="JUSTIFY">W Marengo, w Ulm, w Austerlitz. Zwycięstwo i Zabor</p>
  <p ALIGN="JUSTIFY">Biegły przed nim i za nim. Sława czynów tylu,</font></p>
  <font SIZE="4"><p ALIGN="JUSTIFY">Brzemienna imionami rycerzy, od Nilu</font></p>
  <font SIZE="4"><p ALIGN="JUSTIFY">Szła hucząc ku północy, aż u Niemna brzegów</p>
  <p ALIGN="JUSTIFY">Odbiła się, jak od skał, od Moskwy szeregów,</p>
  <p ALIGN="JUSTIFY">Które broniły Litwę murami żelaza</p>
  <p ALIGN="JUSTIFY">Przed wieścią dla Rosyi straszną jak zaraza.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Przecież nieraz nowina, niby kamień z nieba,</p>
  <p ALIGN="JUSTIFY">Spadała w Litwę; nieraz dziad żebrzący chleba,</p>
  <p ALIGN="JUSTIFY">Bez ręki lub bez nogi, przyjąwszy jałmużnę,</p>
  <p ALIGN="JUSTIFY">Stanął i oczy wkoło obracał ostróżne.</p>
  <p ALIGN="JUSTIFY">Gdy nie widział we dworze rosyjskich żołnierzy</p>
  <p ALIGN="JUSTIFY">Ani jarmułek, ani czerwonych kołnierzy,</p>
  <p ALIGN="JUSTIFY">Wtenczas, kim był, wyznawał: był legijonistą,</p>
  <p ALIGN="JUSTIFY">Przynosił kości stare na ziemię ojczystą,</p>
  <p ALIGN="JUSTIFY">Której już bronić nie mógł... Jak go wtenczas cała</p>
  <p ALIGN="JUSTIFY">Rodzina pańska, jak go czeladka ściskała,</p>
  <p ALIGN="JUSTIFY">Zanosząc się od płaczu! On za stołem siadał</p>
  <p ALIGN="JUSTIFY">I dziwniejsze od baśni historyje gadał.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">On opowiadał, jako jenerał Dąbrowski</p>
  <p ALIGN="JUSTIFY">Z ziemi włoskiej stara się przyciągnąć do Polski,</font></p>
  <font SIZE="4"><p ALIGN="JUSTIFY">Jak on rodaków zbiera na Lombardzkiem polu;</p>
  <p ALIGN="JUSTIFY">Jak Kniaziewicz rozkazy daje z Kapitolu</font></p>
  <font SIZE="4"><p ALIGN="JUSTIFY">I zwycięzca, wydartych potomkom Cezarów</p>
  <p ALIGN="JUSTIFY">Rzucił w oczy Francuzów sto krwawych sztandarów;</p>
  <p ALIGN="JUSTIFY">Jak Jabłonowski zabiegł, aż kędy pieprz rośnie,</p>
  <p ALIGN="JUSTIFY">Gdzie się cukier wytapia i gdzie w wiecznej wiośnie</p>
  <p ALIGN="JUSTIFY">Pachnące kwitną lasy; z legiją Dunaju</font></p>
  <font SIZE="4"><p ALIGN="JUSTIFY">Tam wódz Murzyny gromi, a wzdycha do kraju.</p>
  </font><p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Mowy starca krążyły we wsi po kryjomu;</p>
  <p ALIGN="JUSTIFY">Chłopiec, co je posłyszał, znikał nagle z domu,</p>
  <p ALIGN="JUSTIFY">Lasami i bagnami skradał się tajemnie,</p>
  <p ALIGN="JUSTIFY">Ścigany od Moskali, skakał kryć się w Niemnie</font></p>
  <font SIZE="4"><p ALIGN="JUSTIFY">I nurkiem płynął na brzeg Księstwa Warszawskiego,</p>
  <p ALIGN="JUSTIFY">Gdzie usłyszał głos miły: &quot;Witaj nam, kolego!&quot;</p>
  <p ALIGN="JUSTIFY">Lecz nim odszedł, wyskoczył na wzgórek z kamienia</p>
  <p ALIGN="JUSTIFY">I Moskalom przez Niemen rzekł: &quot;Do zobaczenia!&quot;</p>
  <p ALIGN="JUSTIFY">Tak przekradł się Gorecki, Pac i Obuchowicz,</p>
  <p ALIGN="JUSTIFY">Piotrowski, Obolewski, Rożycki, Janowicz,</font></p>
  <font SIZE="4"><p ALIGN="JUSTIFY">Mirzejewscy, Brochocki i Bernatowicze,</font></p>
  <font SIZE="4"><p ALIGN="JUSTIFY">Kupść, Gedymin i inni, których nie policzę;</p>
  <p ALIGN="JUSTIFY">Opuszczali rodziców i ziemię kochaną,</font></p>
  <font SIZE="4"><p ALIGN="JUSTIFY">I dobra, które na skarb carski zabierano.</p>
  <p ALIGN="JUSTIFY">&nbsp;</p>
  <p ALIGN="JUSTIFY">Czasem do Litwy kwestarz z obcego klasztoru</font></p>
  <font SIZE="4"><p ALIGN="JUSTIFY">Przyszedł, i kiedy bliżej poznał panów dworu,</p>
  <p ALIGN="JUSTIFY">Gazetę im pokazał wyprutą z szkaplerza;</p>
  <p ALIGN="JUSTIFY">Tam stała wypisana i liczba żołnierza,</p>
  <p ALIGN="JUSTIFY">I nazwisko każdego wodza legijonu,</p>
  <p ALIGN="JUSTIFY">I każdego z nich opis zwycięstwa lub zgonu.</p>
  <p ALIGN="JUSTIFY">Po wielu latach pierwszy raz miała rodzina</p>
  <p ALIGN="JUSTIFY">Wieść o życiu, o chwale i o śmierci syna;</p>
  <p ALIGN="JUSTIFY">Brał dom żałobę, ale powiedzieć nie śmiano,</p>
  <p ALIGN="JUSTIFY">Po kim była żałoba, tylko zgadywano</font></p>
  <font SIZE="4"><p ALIGN="JUSTIFY">W okolicy; i tylko cichy smutek panów</font></p>
  <font SIZE="4"><p ALIGN="JUSTIFY">Lub cicha radość była gazetą ziemianów.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Takim kwestarzem tajnym był Robak podobno:</p>
  <p ALIGN="JUSTIFY">Często on z panem Sędzią rozmawiał osobno;</p>
  <p ALIGN="JUSTIFY">Po tych rozmowach zawsze jakowaś nowina</p>
  <p ALIGN="JUSTIFY">Rozeszła się w sąsiedztwie. Postać Bernardyna</p>
  <p ALIGN="JUSTIFY">Wydawała, że mnich ten nie zawsze w kapturze</p>
  <p ALIGN="JUSTIFY">Chodził i nie w klasztornym zestarzał się murze.</p>
  <p ALIGN="JUSTIFY">Miał on nad prawym uchem, nieco wyżej skroni,</p>
  <p ALIGN="JUSTIFY">Bliznę wyciętej skóry na szerokość dłoni</p>
  <p ALIGN="JUSTIFY">I w brodzie ślad niedawny lancy lub postrzału;</p>
  <p ALIGN="JUSTIFY">Ran tych nie dostał pewnie przy czytaniu mszału.</p>
  <p ALIGN="JUSTIFY">Ale nie tylko groźne wejrzenie i blizny,</p>
  <p ALIGN="JUSTIFY">Lecz sam ruch i głos jego miał coś żołnierszczyzny.</font></p>
  <p ALIGN="JUSTIFY">&nbsp;</p>
  <font SIZE="4"><p ALIGN="JUSTIFY">Przy mszy, gdy z wzniesionymi zwracał się rękami</p>
  <p ALIGN="JUSTIFY">Od ołtarza do ludu, by mówić: &quot;Pan z wami&quot;,</p>
  <p ALIGN="JUSTIFY">To nieraz tak się zręcznie skręcił jednym razem,</p>
  <p ALIGN="JUSTIFY">Jakby &quot;prawo w tył&quot; robił za wodza rozkazem,</p>
  <p ALIGN="JUSTIFY">I słowa liturgiji takim wyrzekł tonem</p>
  <p ALIGN="JUSTIFY">Do ludu, jak oficer stojąc przed szwadronem;</p>
  <p ALIGN="JUSTIFY">Postrzegali to chłopcy służący mu do mszy.</p>
  <p ALIGN="JUSTIFY">Spraw także politycznych był Robak świadomszy</p>
  <p ALIGN="JUSTIFY">Niźli żywotów świętych, a jeżdżąc po kweście,</p>
  <p ALIGN="JUSTIFY">Często zastanawiał się w powiatowem mieście;</p>
  <p ALIGN="JUSTIFY">Miał pełno interesów: to listy odbierał,</p>
  <p ALIGN="JUSTIFY">Których nigdy przy obcych ludziach nie otwierał,</p>
  <p ALIGN="JUSTIFY">To wysyłał posłańców, ale gdzie i po co,</p>
  <p ALIGN="JUSTIFY">Nie powiadał; częstokroć wymykał się nocą</p>
  <p ALIGN="JUSTIFY">Do dworów pańskich, z szlachtą ustawicznie szeptał</p>
  <p ALIGN="JUSTIFY">I okoliczne wioski dokoła wydeptał,</p>
  <p ALIGN="JUSTIFY">I w karczmach z wieśniakami rozprawiał niemało,</p>
  <p ALIGN="JUSTIFY">A zawsze o tem, co się w cudzych krajach działo.</p>
  <p ALIGN="JUSTIFY">Teraz Sędziego, który już spał od godziny,</p>
  <p ALIGN="JUSTIFY">Przychodzi budzić; pewnie ma jakieś nowiny.</font></p>
  <p ALIGN="JUSTIFY">&nbsp;</p>
  <hr>
  <div align="center"><center><table border="0" cellpadding="0" width="100%">
    <tr>
      <td width="33%"></td>
      <td width="33%"><p align="center"><a href="index.htm"><strong>PAN TADEUSZ</strong></a></td>
      <td width="34%"><p align="center"><a href="0002.htm"><strong>KSIĘGA DRUGA</strong></a></td>
    </tr>
  </table>
  </center></div>
</blockquote>
</body>
</html>
